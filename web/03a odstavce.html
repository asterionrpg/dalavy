<!DOCTYPE HTML PUBLIC "-//W3C//DTD HTML 4.0 Transitional//EN">
<HTML xmlns="http://www.w3.org/TR/REC-html40" xmlns:v="urn:schemas-microsoft-com:vml"
    xmlns:o="urn:schemas-microsoft-com:office:office" xmlns:w="urn:schemas-microsoft-com:office:word"
    xmlns:dt="uuid:C2F41010-65B3-11d1-A29F-00AA00C14882">

<head>
    <TITLE>Asterion - 1 - Dálavy</TITLE>
    <META content="text/html; charset=windows-1250" http-equiv=Content-Type>
    <META content=Word.Document name=ProgId>
    <META content="MSHTML 5.00.2314.1000" name=GENERATOR>
    <META content="Microsoft Word 9" name=Originator>
    <!--<o:DocumentProperties>
        <o:Subject>Asterion</o:Subject>
        <o:Author>Martin Blaha, Jiří Buchta, Vladislav Čech, Karel Makovský</o:Author>
        <o:Template>Asterion_nová.dot</o:Template>
        <o:LastAuthor>Ústav vědeckých informací</o:LastAuthor>
        <o:Revision>3</o:Revision>
        <o:TotalTime>4023</o:TotalTime>
        <o:Created>2001-03-19T22:35:00Z</o:Created>
        <o:LastSaved>2001-03-29T12:15:00Z</o:LastSaved>
        <o:Pages>74</o:Pages>
        <o:Words>69770</o:Words>
        <o:Characters>397689</o:Characters>
        <o:Manager>Vladislav Čech</o:Manager>
        <o:Company>ALTAR</o:Company>
        <o:Lines>3314</o:Lines>
        <o:Paragraphs>795</o:Paragraphs>
        <o:CharactersWithSpaces>488390</o:CharactersWithSpaces>
        <o:Version>9.3821</o:Version>
    </o:DocumentProperties>-->
    <link rel="stylesheet" type="text/css" href="/css/background.css">
    <link rel="stylesheet" type="text/css" href="/css/barvy.css">
    <link rel="stylesheet" type="text/css" href="/css/headers.css">
    <link rel="stylesheet" type="text/css" href="/css/hlavni-modul.css">
    <link rel="stylesheet" type="text/css" href="/css/images.css">
    <link rel="stylesheet" type="text/css" href="/css/lists.css">
    <link rel="stylesheet" type="text/css" href="/css/tables.css">
    <img class="záhlaví" src="/images/zahlavi.png" alt="Selfie z Asterionu">
    <div class="rules-authors">
        <h3>Autoři</h3>
        Jiří Buchta, Vladislav Čech, Karel Makovský, Martin Blaha, Přemysl Březovič & Tomáš Pecha
    </div>
    <div>
        <h3>Další zdroje</h3>
        <ul>
            <li><a href="./original">Originál Word uložený jako HTML (720 kB)</a></li>
        </ul>
    </div>
    <h3>Obsah</h3>

    <div id="?= HtmlHelper::ID_TABLE_OF_CONTENTS ?>">
        <ol class="content">
            <li><a href="#Co v této knize najdeš?">Co v této knize najdeš?</a></li>
            <li><a href="#Černý jaguár">Černý jaguár</a>
            <li><a href="#Popis oblastí Dálav">Popis oblastí Dálav</a>
                <ol>
                    <li><a href="#Albireo">Albireo</a>
                        <ol>
                            <li><a href="#Historie města">Historie města</a></li>
                            <li><a href="#Současnost města">Současnost města</a>
                                <ol>
                                    <li><a href="#Základní údaje">Základní údaje</a></li>
                                    <li><a href="#Městské čtvrti">Městské čtvrti</a></li>
                                    <li><a href="#Důležité osoby a organizace">Důležité osoby a organizace</a></li>
                                </ol>
                            </li>
                        </ol>
                    </li>
                    <li><a href="#Královská řeka">Královská řeka</a></li>
                    <li><a href="#Dunrilean">Dunrilean</a></li>
                    <li><a href="#Soravsko">Soravsko</a>
                        <ol>
                            <li><a href="#Les Luny">Les Luny</a></li>
                            <li><a href="#Malé louky">Malé louky</a></li>
                            <li><a href="#Les černých bříz">Les černých bříz</a></li>
                            <li><a href="#Podlesí">Podlesí</a></li>
                            <li><a href="#Athor">Athor</a></li>
                            <li><a href="#Divoké pastviny">Divoké pastviny</a></li>
                        </ol>
                    </li>
                    <li><a href="#Elfí kopce">Elfí kopce</a>
                        <ol>
                            <li><a href="#Brigova Studánka">Brigova Studánka</a></li>
                            <li><a href="#Naos">Naos</a></li>
                            <li><a href="#Zelené Úvaly">Zelené Úvaly</a></li>
                            <li><a href="#Gver Graen">Gver Graen</a></li>
                            <li><a href="#Údolí snů">Údolí snů</a></li>
                        </ol>
                    </li>
                    <li><a href="#Divočina">Divočina</a></li>
                    <li><a href="#Nový Amir">Nový Amir</a></li>
                    <li><a href="#Pomezí">Pomezí</a></li>
                    <li><a href="#Okolí Nového Amiru">Okolí Nového Amiru</a>
                        <ol>
                            <li><a href="#Skalisko">Skalisko</a></li>
                            <li><a href="#Větývka">Větývka</a></li>
                            <li><a href="#Torské pahorky">Torské pahorky</a></li>
                            <li><a href="#Dračí Stín">Dračí Stín</a></li>
                        </ol>
                    </li>
                    <li><a href="#Tabitská oblast">Tabitská oblast</a>
                        <ol>
                            <li><a href="#Potůčky">Potůčky</a></li>
                            <li><a href="#Tabit">Tabit</a></li>
                            <li><a href="#Tabitský les">Tabitský les</a></li>
                            <li><a href="#Tabitské vrchy">Tabitské vrchy</a></li>
                            <li><a href="#Tabitská vřesoviště">Tabitská vřesoviště</a></li>
                            <li><a href="#Vřesové Údolí">Vřesové Údolí</a></li>
                        </ol>
                    </li>
                    <li><a href="#Oblast jezer">Oblast jezer</a></li>
                    <li><a href="#Zelené bažiny">Zelené bažiny</a>
                        <ol>
                            <li><a href="#Tessin">Tessin</a></li>
                            <li><a href="#Očarovaný háj">Očarovaný háj</a></li>
                            <li><a href="#Ještěří vrchy">Ještěří vrchy</a></li>
                            <li><a href="#Údolí jezer">Údolí jezer</a></li>
                            <li><a href="#Bezedné tůně">Bezedné tůně</a></li>
                        </ol>
                    </li>
                    <li><a href="#Kor">Kor</a></li>
                    <li><a href="#Severní Zelanské vrchy">Severní Zelanské vrchy</a>
                        <ol>
                            <li><a href="#Daine – Sedmý klášter Subotam">Daine – Sedmý klášter Subotam</a></li>
                            <li><a href="#Kwesar">Kwesar</a></li>
                            <li><a href="#Kraz">Kraz</a></li>
                            <li><a href="#Stará Štola">Stará Štola</a></li>
                            <li><a href="#Železné Doly">Železné Doly</a></li>
                        </ol>
                    </li>
                    <li><a href="#Sintar">Sintar</a></li>
                    <li><a href="#Trhlinová pláň">Trhlinová pláň</a>
                        <ol>
                            <li><a href="#Pláň vlků">Pláň vlků</a></li>
                            <li><a href="#Trniště">Trniště</a></li>
                            <li><a href="#Velká rovina">Velká rovina</a></li>
                            <li><a href="#Miramská pláň">Miramská pláň</a></li>
                            <li><a href="#Miram">Miram</a></li>
                            <li><a href="#Rozlehlá pláň">Rozlehlá pláň</a></li>
                            <li><a href="#Tichá">Tichá</a></li>
                            <li><a href="#Koňské Pastviny">Koňské Pastviny</a></li>
                            <li><a href="#Sevřená pláň">Sevřená pláň</a></li>
                            <li><a href="#Mlčící pláň">Mlčící pláň</a></li>
                            <li><a href="#Mračná">Mračná</a></li>
                            <li><a href="#Orčí jámy">Orčí jámy</a></li>
                            <li><a href="#Malá Dolina">Malá Dolina</a></li>
                            <li><a href="#Labyrint">Labyrint</a></li>
                        </ol>
                    </li>
                </ol>
            </li>
            <li><a href="#Organizace a spolky v Dálavách">Organizace a spolky v Dálavách</a>
                <ol>
                    <li><a href="#Amirský tetragon">Amirský tetragon</a></li>
                    <li><a href="#Orlí poutníci">Orlí poutníci</a></li>
                    <li><a href="#Šedí vlci">Šedí vlci</a></li>
                    <li><a href="#Vykradači hrobek („Supi“)">Vykradači hrobek („Supi“)</a></li>
                    <li><a href="#Zlatý kruh">Zlatý kruh</a></li>
                </ol>
            </li>
            <li><a href="#Důležité postavy Dálav">Důležité postavy Dálav</a>
                <ol>
                    <li><a href="#Černá vdova">Černá vdova</a></li>
                    <li><a href="#Gildan">Gildan</a></li>
                    <li><a href="#Ilveth">Ilveth</a></li>
                    <li><a href="#Iskalon">Iskalon</a></li>
                    <li><a href="#Janoš">Janoš</a></li>
                    <li><a href="#Mortus">Mortus</a></li>
                    <li><a href="#Tork">Tork</a></li>
                </ol>
            </li>
            <li><a href="#Společenské a politické uspořádání Almendoru a Svobodných Měst">Společenské a politické
                    uspořádání Almendoru a Svobodných Měst</a>
                <ol>
                    <li><a href="#Hlava státu">Hlava státu</a></li>
                    <li><a href="#Rozvrstvení společnosti">Rozvrstvení společnosti</a>
                        <ol>
                            <li><a href="#Sedláci a měšťané">Sedláci a měšťané</a></li>
                            <li><a href="#Starostové">Starostové</a></li>
                            <li><a href="#Vojáci">Vojáci</a></li>
                            <li><a href="#Rytíři">Rytíři</a></li>
                            <li><a href="#Církve">Církve</a></li>
                            <li><a href="#Šlechta">Šlechta</a></li>
                            <li><a href="#Úředníci">Úředníci</a></li>
                            <li><a href="#Daně a poplatky">Daně a poplatky</a></li>
                        </ol>
                    </li>
                </ol>
            </li>
            <li><a href="#Rejstřík">Rejstřík</a></li>
        </ol>
    </div>
</head>

<body>
    <h1>Asterion – modul Dálavy</h1>
    <p>
        V tomto okamžiku držíš v ruce první z „řádných“ geografických modulů Asterionu. Nedílnou součástí této
        knihy je hlavní modul, který vyšel před nedávnem. V tomto modulu totiž najdeš pouze podrobné popisy
        první vybrané oblasti Asterionu – nazvané Dálavy, zatímco v hlavním modulu se dozvíš základní údaje o
        Asterionu jako celku, které jsou nezbytné k pochopení podstaty tohoto světa, k tomu, abys získal všeobecný
        přehled o něm a mohl do něj umístit svá vlastní dobrodružství.
    </p>
    <p>
        V hlavním modulu jsou uvedeny i podrobnější popisy toho, jak vlastně bude Asterion vycházet, jaké druhy
        modulů můžeš očekávat, a jak máš jako Pán jeskyně pracovat s jednotlivými texty. V této úvodní kapitolce,
        abychom se zbytečně neopakovali, bude jenom stručný návod k tomu, jak pracovat s touto knihou, určený
        pro případ, že právě nemáš hlavní modul po ruce.
    </p>
    <h1 id="Co v této knize najdeš?">Co v&nbsp;této knize najdeš?</h1>
    <p class=tajné>Po úvodní povídce o černém jaguárovi, která se odehrává
        v&nbsp;Novém Amiru a jeho okolí, si můžeš přečíst podrobný popis jednotlivých
        oblastí Dálav a jejich dominant, dále výčet organizací a spolků, které působí na
        území Dálav (kromě těch, které sice působí v&nbsp;Dálavách, ale zároveň také
        jinde – jejich popis je v&nbsp;hlavním modulu), údaje o důležitých postavách
        Dálav a nakonec pojednání o společenském a politickém uspořádání Dálav.
        Samozřejmě nemůže chybět ani podrobný rejstřík.</p>
    <p>Tento text se už konečně zabývá <span class=tajné>všemi detaily</span> o daném území, v&nbsp;tomto případě o
        Dálavách, které podle nás
        potřebuješ znát. Kniha by ti měla dát představu o tom, jak místo a jeho okolí
        vypadá, čím je zajímavé pro dobrodruhy a důležité pro Asterion, jací lidé (či
        jiné rasy) tam žijí, jak se chovají k&nbsp;sobě a k&nbsp;ostatním, jaká historie
        a legendy se k&nbsp;tomu místu vážou, atd.</p>
    <p>Kromě toho zde můžeš najít i oddělené <span class=zdůrazněný>rámečky</span>. V&nbsp;těch jsou určité informace či
        zajímavosti
        (většinou pro zpestření), o kterých je v&nbsp;normálním textu zmínka nebo které
        se k&nbsp;dané místu sice vztahují, ale jen velmi volně či zprostředkovaně.</p>
    <p>Dalšími částečně samostatnými údaji jsou <span class=zdůrazněný>náměty na dobrodružství</span>. Je to vždy pár
        řádků
        s&nbsp;nastíněním jistého příběhu, který může sloužit jako zápletka pro nějaké
        dobrodružství. Záleží jen na tobě, jestli námět využiješ či ne. Jedná se
        skutečně jen o základní syžet, samotnou „jeskyni“ či „tažení“ budeš muset
        vytvořit sám. Jsou to ovšem pouze příklady, na spoustu námětů určitě přijdeš sám
        při pročítání textu.</p>
    <p>Posledními vřazenými texty jsou <span class=zdůrazněný>nejrůznější útržky</span> z&nbsp;knih či jiných záznamů,
        které
        byly na Asterionu sepsány. Jednak jsou to drobné citáty od různých osobností,
        hlavní část ale tvoří úryvky z&nbsp;asterionských herbářů, popisující vlastnosti
        a použití léčivých bylin, rostoucích v&nbsp;Dálavách. Stejně významné jsou i
        úryvky z&nbsp;deníku lorda Firuna (známý také jako Deník povstalce), který
        vznikal při převratných událostech, s&nbsp;nimiž je spojený vznik Svobodných
        měst – jedině tady se dozvíš podrobnosti ze zákulisí celé věci.</p>
    <p>Některé části textu jsou odlišeny šedým podkladem. Toto jsou
        <span class=zdůrazněný>tajné informace</span>, u kterých je vyloučeno, že by se je
        některá z&nbsp;postav v&nbsp;družině mohla někdy dozvědět. Slouží výhradně Pánu
        Jeskyně pro lepší pochopení charakteru světa a popisovaných skutečností, a i na
        samotném Asterionu je zná jen pár nejvýznamnějších postav. Celý zbytek knížky
        tvoří obecnou úroveň informací – postavy je mohou znát nebo se je někdy
        dozvědět, ale taky nemusí – v&nbsp;závislosti na situacích, v&nbsp;jakých se
        v&nbsp;průběhu hraní ocitnou. Záleží jen na tvém rozhodnutí, které z&nbsp;těchto
        informací předáš hráčům a v&nbsp;jaké formě. Musíš se pokusit odhadnout, kdy
        mají právo se kterou informaci dozvědět, a kdy by jim naopak sejmutí roušky
        tajemství přineslo spíš zklamání nebo by se dozvěděly něco, co vlastně jako
        postavy nemohou vědět.
    </p>
    <p>Nezbytnou součástí modulu je <span class=zdůrazněný>Aplikace
            pravidel</span><i style="mso-bidi-font-style: normal"> </i>DrD 1.5. Dálavy jsou
        v&nbsp;tomto směru trochu výjimkou, protože bylo nutné zahrnout Aplikaci již do
        Hlavního modulu a vydat ji spolu s&nbsp;ním. Nalezneš zde také <span class=zdůrazněný>soubor map</span>
        potřebných
        pro orientaci tvou i hráčů. Kromě
        velké mapy Dálav zde najdeš na volných listech i samostatné plánky největších
        měst či obcí, které se tu nacházejí – mapy Albirea, Nového Amiru, Sintaru a
        Koru. Mimoto v krabici nalezneš stránku s vyobrazenými <span class=zdůrazněný>symboly</span>, se kterými se
        mohou
        postavy při svém putování
        setkat. Jsou určeny k tomu, abys je vystříhal a ukázal je hráčům tehdy, když to
        bude potřeba.</p>
    <p>Ve společné krabici s&nbsp;modulem Dálavy je přiloženo i
        <span class=zdůrazněný>dobrodružství</span>, nazvané Únos Entefela. Odehrává se
        v&nbsp;Dálavách (děj začíná v&nbsp;Albireu) a postavy, které se zapojí do
        hledání uneseného lordova koně – Entefela, brzy zjistí, že se vlastně zapletly
        do docela složitého příběhu, v&nbsp;němž zdaleka nejde jen o únos drahocenného
        koně. K&nbsp;dobrodružství je přiložena podrobná mapa celé oblasti. Toto
        dobrodružství je psáno přímo pro pravidla DrD 1.5, takže k&nbsp;němu není
        zapotřebí žádný sešit s&nbsp;převodem.
    </p>
    <h1 id="Černý jaguár">Černý jaguár</h1>
    <p>Už když šel tou špinavou uličkou směrem k&nbsp;hospodě, budil
        všude rozruch. Hlouček hrajících si dětí se s&nbsp;pokřikem rozprchl. Jeho
        zevnějšek působil poněkud exoticky. Postava vysoká téměř dva metry, krásně
        tvarovaný obličej, doplněný dlouhými bílými vlasy, svázanými vzadu do ohonu, a
        špičatýma ušima, trčícíma do stran. Jasné modré oči spalující pohledem každého,
        kdo se do nich odvážil pohlédnout. Oblečení bílé jako čerstvě napadlý sníh,
        zářící ve špinavé uličce vedoucí k&nbsp;hostinci. Mohutný hrudník pokrytý ručně
        tkanou tunikou bez rukávů, dvě obrovité ruce schopné drtit kameny. Celý vzhled
        elfího albína by asi sám o sobě nebudil takovou pozornost, nebýt ovšem jeho
        uhlově černé kůže, v&nbsp;těchto končinách nepříliš obvyklé. Hrůzný dojem ještě
        umocňoval černý jaguár, jdoucí mu v&nbsp;patách.</p>
    <p>Přede dveřmi hostince se zastavil, sklonil se k jaguárovi a
        něco mu zašeptal do ucha. Poté otevřel dveře, za kterými vyhrávala hlasitá
        hudba, a vstoupil dovnitř.</p>
    <p>Jeho zjev doslova šokoval všechny, kdo seděli nebo postávali
        v&nbsp;lokále. Muzikanti najednou přestali hrát a překvapeně hleděli na nově
        příchozího. Tanečníci na parketě a lidé u stolů se otáčeli ke dveřím. Celé dveře
        vyplňoval tmavý obr opírající se o velkou kovanou hůl. Mezi hosty veselice
        zavládlo zděšení, a ti bázlivější se nenápadně ohlíželi po svých zbraních.</p>
    <p>„Ten má odvahu,“ šeptaly si zmatené hloučky mezi sebou.</p>
    <p>„Dobrý den,“ pozdravil a pokračoval: „Nemusíte se
        znepokojovat, přišel jsem jen proto, abych spolu s&nbsp;vámi v&nbsp;míru poctil
        Slavnost slunce.“</p>
    <p>Lidé, uklidnění cizincovým projevem, se pozvolna vrátili k
        přerušeným radovánkám. Muzikanti začínali hrát a parket se zase naplnil
        rozdováděnými lidmi. Hromotluk ale zůstal stát ve dveřích a rozhlížel se kolem.
        Na tváři se mu na okamžik objevil náznak úsměvu, když u jednoho stolu zahlédl
        trpaslíka nasávajícího pivo. Na židli vedle něj ležela helma s rohem trčícím
        vzhůru. Zavalitou postavu zakrývalo kožené brnění. Na bradě měl mohutný plnovous
        spletený do copánků. Opileckým hlasem notoval s kapelou a po očku sledoval
        albína. Každou chvíli pohladil obrovskou sekyru opřenou o stehno.</p>
    <p>Těkající pohled zabloudil k výčepnímu pultu, kde na chvíli
        zahlédl malou postavu v&nbsp;tmavém plášti.</p>
    <p>Albín se pomalu prodíral k hostinskému.</p>
    <p>„Dal bych si pivo.“</p>
    <p>„Samozřejmě, jedno pěnivé, už se nese,“ odpověděl hostinský a
        přisunul mu džbánek černého piva.</p>
    <p>Obr zvedl pivo ke rtům, pomalu se napil a spokojeně kývl
        hlavou.</p>
    <p>„Co vás přivádí do Nového Amiru?“</p>
    <p>„Do toho vám nic není,“ odsekl hostinskému, zvedl se a
        zamířil ke stolu, u kterého se rozvaloval trpaslík.</p>
    <p>Postavil se nad něj a stín pokryl téměř celý stůl.</p>
    <p>„Mohu si k vám přisednout?“ zeptal se zdvořile.</p>
    <p>„O tem ani nepřemýšlaj, ty čérná opico!“ obořil se na něho
        trpaslík.</p>
    <p>„Ani kdybych vás pozval na džbánek?“ pokračoval elf ještě
        zdvořileji.</p>
    <p>„S takú zrůdú škaredú bych sa neposadíl za jeden stůl, ani
        ‘dyby býl ze zlata a z&nbsp;drahých kameňů udělaný. No, když o tem vlastně tak
        přemýšlám…“ zamyslel se nad tou docela lákavou představou a začal si probírat
        vousy.</p>
    <p>„Pokud se mnou nechcete sedět, budete muset jít jinam,
        protože já si sem hodlám právě teď sednout.“</p>
    <p>„To na mňa nezkúšaj, lebo z&nbsp;tebja raz dva nadělám gumu
        do gatí,“ zavrčel výhružně trpaslík a zvedl se.</p>
    <p>Hosté se otáčeli a s pobavením sledovali hádku, od které si
        slibovali zábavu. Mnoho z nich se usmívalo, protože očekávali, že trpaslík brzo
        vyletí z hospody ven hlavou napřed některým oknem.</p>
    <p>Metr a čtvrt vysoký človíček už došel k elfovi a bojovně si
        vyhrnoval rukávy, odhalujíc tak svalnaté paže.</p>
    <p>Chvíli si oba hleděli do očí, jako by se na něčem domlouvali.
        Trpaslík zničehonic prudce vymrštil nohu a zasáhl protivníkovo koleno. Nečekaný
        úder albína srazil na zem a trpaslík se na něj s vítězoslavným pokřikem vrhl.
    </p>
    <p>Obecenstvo vřelo. Většina výkřiků povzbuzovala trpaslíka,
        který právě svíral svou oběť okolo krku a marně se snažil obepnout svými malými
        prsty mohutný krk. Ohromený elf se namáhavě zvedl i s trpaslíkem na krku.</p>
    <p>„Zase to tak nepřeháněj,“ špitl mu nenápadně do ucha.</p>
    <p>„Enom ať sa všecí dobře bavijú,“ dočkal se sotva slyšitelné
        odpovědi.</p>
    <p>„Jak chceš!“ zařval černý muž na celý lokál a odhodil
        trpaslíka od sebe. Ten přistál na zemi o pár metrů dál a elf se rozvážným krokem
        vydal za ním.</p>
    <p>Trpaslík se nemotorně zvedl a rukávem si otíral zkrvavené
        obočí.</p>
    <p>Začali kolem sebe kroužit jako dvě šelmy a oddychujíce se
        naoko připravovali na další útok. Přitom ještě stačili kradmo sledovat kruh
        povykujících čumilů okolo nich. Po chvíli se mezi obecenstvem mihl tmavý stín a
        nenápadným posuňkem dal znamení trpaslíkovi. Ten už se opět věnoval protivníkovi
        a mírně na něj kývl. Pak bleskurychle zaútočil. Proklouzl elfovi pod nohama, se
        širokým úsměvem kopl otáčejícího se velikána přesně do rozkroku a tím ho složil
        k&nbsp;zemi v&nbsp;bolestí zkroucené póze.</p>
    <p>Dav vybuchl nadšením. Všichni si chtěli potřást pravicí s
        vítězem. Nadšené gratulace a pozvání na posezení u sklenice čerstvě natočeného
        piva nebraly konce.</p>
    <p>Zesměšněný obr se mezitím nikým nepozorován vytratil z
        hospody.</p>
    <p>*****</p>
    <p>Gha’danganovi se u nohou spokojeně rozvaloval černý jaguár a
        sledoval plápolající svíčku na stole, která osvětlovala malou podkrovní
        místnost. Po stranách pokoje byly tři postele. Uprostřed místnosti stál dřevěný
        stůl se čtyřmi židlemi. U něj seděli trpaslík s elfem a potichu rozmlouvali.
    </p>
    <p>„Kde je ten mizerný zlodějíček?“</p>
    <p>„No, bude tuším dobré aj pro něho, když s&nbsp;tyma penězama,
        co pokradl, eh, jak sme se mlátili v&nbsp;tej putyce, dojde sem a dá nám ich.
        Lebo bysme si pro nich museli zajít sami a to by se mu už tak nelíbilo.“</p>
    <p>Po krátké odmlce pokračoval: „Ty, poslúchaj, měl bych sa ti
        omluvit za tú poslední ranu… tuším sem sa nejak nechal tú bitkú unést a přehnál
        sem to.“</p>
    <p>Elf rychle odpověděl: „Snad to přežiju, Thárwaine, jenom mě
        mrzí, že na ženské od Červené růže se teď nejmíň týden budu moct jenom dívat.“
    </p>
    <p>„Co máš z&nbsp;teho, stejnak mně furt néni jasné, co bys
        z&nbsp;takých vyzáblin, keré sú eště k&nbsp;temu vysoké jak almendórské daně,
        mohl mět. Pořádná baba musí byt malá, šikovná, a né vychrtlá jak palica od
        smetáka. A jak nemá pod bradú pořádné fúsa, tak je to stejně o ničem.“</p>
    <p>Jaguár se ostražitě zvedl na všechny čtyři a potichu zavrčel.
    </p>
    <p>„Psst, pozor, někdo sem jde!“</p>
    <p>Každý se rychlým a nacvičeným pohybem postavil na jednu
        stranu dveří. Trpaslík v rukou třímal obouruční sekeru a elf měl přichystaný
        kord, který vytáhl z nitra své hole.</p>
    <p>Dveře se pomalu otevřely a dovnitř vklouzla společně s
        paprskem světla malá postava, zahalená v plášti neurčité tmavé barvy, a sejmula
        si kapuci. Odhalila hlavu mladého, ani ne dvacetiletého hocha. Hodil na stůl dva
        váčky plné mincí a rozvalil se na židli.</p>
    <p>„To je všechno, vo co jsem je dokázal vobrat. Mimochodem,
        dali jste si voba pěkně do těla. Jestli to tak pude dál, tak si brzo budem muset
        vymyslet nějakej jinej trik, protože z&nbsp;vás budou mrzáci.“</p>
    <p>„Eh, to nic néni, takých bitek bylo a eště bude… šak sa nám
        nic nestalo,“ odvětil Thárwain, přičemž si zároveň osahával ošklivě se
        zbarvující podlitinu pod okem, která jeho silácká slova příliš nepotvrzovala.
    </p>
    <p>„Kolik je těch peněz?“ ozval se nedočkavě Gha’dangan.</p>
    <p>„Je tam jenom polovina toho, co dlužíme tomu vydřiduchovi,“
        povzdechl si Matyáš.</p>
    <p>„Ty vole, šak ’dybys s&nbsp;ním nehrál karty a nenechal sa
        obrat o všecko, aj o to, co nebylo tvoje, tak sme tady v&nbsp;téj díře nemuseli
        už dávno trčat,“ obořil se na něj Thárwain.</p>
    <p>„Nemůžu přece za to, že podváděl víc než já, to musíte
        uznat.“</p>
    <p>„Tak už se nečerti a pověz nám, kde ses tak dlouho zdržel,“
        přerušil vznikající hádku Gha’dangan.</p>
    <p>„No, ještě v hospodě jsem zaslech dva chlapíky, jak chválili
        svýho pána, že vodjel pryč z&nbsp;města, a voni že můžou na zábavu. Tak jsem to
        tam šel vomrknout. Je to docela vobyčejnej dům na cestě ven z města, ale myslím,
        že bysme tam snad mohli najít něco, co by se dalo dobře prodat. A kdybych tam
        našel něco zajímavýho, tak by mě mohli přijmout do Pavučiny,“ vyprávěl s
        rozjasněnou tváří.</p>
    <p>„Enom né tak rychle! To mně do hlavy neval. Tak jak Gor stójí
        nade mnú, víš že by sem v&nbsp;životě nešél dělat nekam chmatáka. A <span lang=EN-US
            style="mso-ansi-language: EN-US">’</span>dyž už sme u teho, co je to
        vlastně za chlapa, s&nbsp;tým barákem?“</p>
    <p>„Řeknu vám, je to teda docela tajemnej chlápek. Jmenuje se
        Algar a přistěhoval se sem do Nového Amiru teprve před půl rokem. Zvláštní na
        něm je, že pravidelně dvakrát do měsíce někam na pár dnů zmizí a nikdo neví, kam
        jezdí.“</p>
    <p>„Mně se to moc nelíbí, ale jestli je šance zbavit se těch
        proklatých dluhů, tak jsem pro,“ pronesl potichu Gha’dangan.</p>
    <p>Thárwain se zamyslel a řekl: „Tož teda dobře. Počkáme, až
        bude tma, a idem na to.“</p>
    <p>*****</p>
    <p>Pod pláštěm tmy se nesourodá skupinka vydala temnými uličkami
        na druhý konec města.</p>
    <p>Kousek od domu ponořeného do tmy se na chvíli zastavili a
        naslouchali zvukům v&nbsp;okolí. Matyáš se pomalu přikradl ke dveřím a chvíli si
        hrál se zámkem. Ozvalo se tiché cvaknutí, mávl na své společníky a vešel
        dovnitř.</p>
    <p>Uvnitř se všichni zastavili a čekali, až jejich oči přivyknou
        tmě, která je obklopila.</p>
    <p>„Vy dva se porozhlédněte dole a já prohledám vrchní patro,“
        řekl Matyáš a vydal se po schodech nahoru.</p>
    <p>Thárwain s Gha’danganem procházeli pokoje v přízemí. Vešli
        chodbou do rozlehlé místnosti, která vypadala dočista jako malá zbrojnice. Po
        stěnách visely, mezi hlavami vycpaných zvířat, nejrůznější zbraně. Na stole,
        v&nbsp;rohu místnosti, uviděli dva zlaté svícny, vykládané drahokamy.</p>
    <p>„Podej mi pytel, třeba za ně něco dostaneme.“</p>
    <p>Gha’dangan je strčil do pytle a šel prozkoumat jedny ze dvou
        dveří v místnosti. Thárwain se sebral a šel do druhých dveří. Po chvíli oba
        vyšli.</p>
    <p>„Zdá sa mně, že sú to nejaké obyčejné ložnice, nebo co.“</p>
    <p>„Tam asi nic zajímavého nenajdeme. Pojďme se podívat za
        Matyášem, třeba měl větší štěstí.“</p>
    <p>Našli ho, jak se sklání nad zámkem u dveří v posledním
        pokoji.</p>
    <p>„Gha’dangane, posviť mi, ať si ten zámek pořádně prohlídnu.
        Hhmm, vypadá dost složitě, ale na mě si něco takovýho nepřijde. Za chvilku to
        bude vodemčený.“</p>
    <p>Elf něco zamumlal a na špici jeho hole se objevila malá koule
        bílého světla.</p>
    <p>„To mě budeš muset jednou naučit,“ řekl jakoby mimochodem
        shrbený zloděj a dál si prohlížel mechanismus zámku.</p>
    <p>„Takhle dobře zabezpečený dveře slibujou asi něco vopravdu
        hodně zajímavýho, ale já s nima ani nehnu. Je mi líto přátelé, ale asi jsme sem
        šli zbytečně.“</p>
    <p>„Podrž mi hůl a ustup od těch dveří. Sebelepší zámek neodolá
        hrubé síle.“</p>
    <p>Matyáš beze slova přijal nabízenou hůl a uklidil se stranou,
        aby Gha’danganovi nepřekážel. Ten ustoupil o pár metrů, vystrčil rameno dopředu
        a dlouhými kroky se rozeběhl.</p>
    <p>Dveře při nárazu zapraštěly, prohnuly se a zůstaly stát. Elf
        se od nich odrazil a s heknutím přistál na podlaze.</p>
    <p>„Teď su na řadě já. Pche, takový mamlas a neumí to ani
        obyčajné dveřa vyrazit,“ mumlal si trpaslík, když se rozbíhal.</p>
    <p>Dveře zase zapraštěly, ale tentokrát to už panty nevydržely a
        povolily pod náporem trpasličího těla. Dveře spadly dovnitř a jakmile se dotkly
        země, něco zadrnčelo, a trpaslík se svalil k zemi.</p>
    <p>„Seš v&nbsp;pořádku?“ vykřikl Matyáš a vrhl se na zem k
        trpaslíkovi.</p>
    <p>„Aby né, živý su, akorát palica mňa bolí, jak ‘dybych týdeň
        v&nbsp;kuse chlastál,“ vzdychl Thárwain a pokoušel se sebrat ze země.</p>
    <p>Gha’dangan s Matyášem se tomu začali smát, až jim po tvářích
        málem tekly slzy. Nemohli se smíchy udržet a svalili se na zem vedle trpaslíka.
    </p>
    <p>„Co je na mně tak směšného, že sa možete od teho řehotu
        porvat?“ ptal se nechápavě trpaslík.</p>
    <p>„Podívej se na přilbu, ty jeden … Ty máš opravdu víc štěstí
        než rozumu. I když si myslím, že nemáš tolik rozumu, abys měl až tak velké
        štěstí,“ se smíchem vysvětloval elf.</p>
    <p>Trpaslík si sundal helmu a nevěřícně zíral na šipku
        zabodnutou do ní. Zaraženě seděl na zemi a v rukou stále obracel přilbu.</p>
    <p>„Musím ti vlastně poděkovat za zachráněný život, Thárwaine.
        Kdybys neměl svou ošklivou helmu, tak by mě ta šipka asi ošklivě pocuchala a teď
        už bych dodýchal,“ řekl Gha’dangan poté, co se trochu uklidnil a mohl se přestat
        smát.</p>
    <p>„Vzpamatuj se, jdeme se podívat, co tady pan majitel tak
        pečlivě skrývá před zraky obyčejných smrtelníků,“ poplácal trpaslíka po rameni.
    </p>
    <p>„Prohledajte to tam sami, tam já nelezu,“ odsekl Thárwain a
        dál nevěřícně kroutil hlavou.</p>
    <p>„Jdu to tam vomrknout,“ nabídl se Matyáš a vešel dovnitř.
    </p>
    <p>„Žádný další pasti už tady nejsou,“ ozvalo se z pokoje po pár
        minutách.</p>
    <p>Trpaslík se zvedl a spolu s&nbsp;Gha’danganem vešli dovnitř.
    </p>
    <p>Jednu stěnu zakrývala obrovská knihovna, zaplněná až do
        posledního místa různými svazky, většinou vázanými v&nbsp;přepychové kůži
        s&nbsp;pozlaceným hřbetem. Naproti visela veliká, krásně namalovaná mapa Dálav,
        dalo by se říct téměř v&nbsp;životní velikosti. Přímo naproti dveřím byl dřevěný
        psací stůl, pokrytý trochu neuspořádaně nejrůznějšími listinami.</p>
    <p>Zloděj se jimi začal prohrabovat, až našel pod vrstvou svitků
        dřevěnou krabičku.</p>
    <p>„Tahle nějak nejde vodevřít, budu se na ni muset podívat až u
        Dragomira.“</p>
    <p>„V takovéj škatulce nemože nic byt, tak akorát nejaký tabák
        na kůření. Podívaj sa radši do tých šuplat tam důle ve stole,“ řekl trpaslík a
        věnoval se svazkům na policích.</p>
    <p>„Mám to!“ vykřikl radostně Matyáš a zatřepal několika
        koženými měšci.</p>
    <p>„A já mám vás!“ zařval hlas ode dveří.</p>
    <p>Matyáš hbitě sáhl do boty a než neznámý stačil zareagovat,
        hodil po něm nůž. Postava ve dveřích vykřikla, chytila se za hlavu a sesula se k
        zemi.</p>
    <p>„To mňa nekdy musíš též naučit! Poslat chlapa do mrákot
        držátkem od noža, to by sa mohlo hodit aj mně,“ pochválil ho trpaslík. „Kdyby
        sem po něm hodíl svoju sekyrku, tak by z&nbsp;teho tak dobře nevyšél, museli by
        ho dat rovnú pod kvítka a jeho stará by si musela najít druhého.“</p>
    <p>„Vlastně jsem ho chtěl zasáhnout do srdce,“ odvětil nesměle
        Matyáš a usmál se.</p>
    <p>„Nežvaňte. Musíme rychle pryč. Určitě ho někdo slyšel
        křičet,“ řekl Gha’dangan.</p>
    <p>*****</p>
    <p>„Musíte zmizet z města. Před chvílí se mě dole v lokále ptali
        dva chlapi, jestli jsem vás neviděl. Myslím, že tebe pozná bez problémů
        kdokoliv, takže tady se můžeš těžko schovávat,“ řekl Dragomir a podíval se na
        elfa.</p>
    <p>„Zmizíme dnes v noci, ale potřebujeme koně,“ odpověděl mu
        Gha’dangan.</p>
    <p>„Kam chcete jet?“</p>
    <p>„Tobě to tak budu vykládat. To bych o tobě nesměl vědět, že
        vyklopíš i to, co nevíš, každému, kdo ti zamává zlaťákem před očima.“</p>
    <p>„To byste ale měli, protože mně už zase dlužíte za koně, a
        tak chci vědět, kam si mám nechat poslat pro peníze.“</p>
    <p>„Pojedeme na jih ke Královské řece. Tam bychom se mohli
        dostat za dva dny a potom se zkusíme ztratit v&nbsp;Tabitských vrších. A pak nás
        najdeš na našem místě v Albireu.“</p>
    <p>„Zmizet úplně pryč z Východní dálavy je docela rozumný nápad,
        ale myslím si, že ti dva si vás najdou i ve Svobodných městech. Co všechno jste
        kromě těch peněz ukradli, že Algar tak strašlivě zuří?“</p>
    <p>„Zebrali sme tam kromě tých peněz akorát nejaké dva stojáky
        na svíčky,“ zapojil se do rozhovoru trpaslík.</p>
    <p>„Já jsem tam vzal takovou malou krabičku a v&nbsp;ní byl
        tenhle dřevěnej prsten,“ pozvedl ruku Matyáš a ukázal jim hrubě vyřezaný
        kroužek, který měl na ukazováčku. V&nbsp;prstenu zjevně chyběl nějaký kámen,
        který v&nbsp;něm byl dříve zasazen.</p>
    <p>„Tahle cetka asi není to, co tak postrádá,“ ušklíbl se
        Dragomir.</p>
    <p>„Jenom počkej, až si seženu nějaký drahokam! Potom bude
        vypadat úplně jinak a ještě mi budeš závidět.“</p>
    <p>„Dobrá. Tak se mějte hezky a hleďte to přežít! Rád bych se
        ještě setkal s penězi za koně,“ dodal Dragomir, než je opustil.</p>
    <p>*****</p>
    <p>„Odjíždějí. Budeme je sledovat, a až se někde na noc utáboří,
        tak si vezmeme to, pro co nás Algar poslal.</p>
    <p>Druhý muž se jen usmál a neřekl ani slovo.</p>
    <p>Nasedli na koně a pomalu se vydali po stopách odjíždějící
        trojice.</p>
    <p>*****</p>
    <p>„Jdu nasbírat dřevo na oheň,“ řekl Gha’dangan a odešel.
        Jaguár se zvedl také a pomalu se vydal za svým pánem.</p>
    <p>„Myslím, že už jsme se jim ztratili a můžeme vopustit
        Tabitský vrchy a vydat se do Albirea.“</p>
    <p>„Budeme to muset eště nejaký ten den přežit. Ti dvá, co idú
        po nás, sa na to nevykašlú enom tak, kór ‘dyž je to teprv týden,“ odvětil
        trpaslík a pohledem sledoval odcházejícího elfa.</p>
    <p>Tiše seděli a jedli tenčící se zásoby. Opodál se pásli oba
        koně. Jeden z nich zvedl hlavu a znepokojeně zafrkal. Matyáš se hbitě zvedl od
        jídla a začal se rozhlížet po okolí.</p>
    <p>„Neplaš sa, to asi ide zpátky to elfisko s&nbsp;dřevem. Šak
        víš, jaký dycky dělá kravál.“</p>
    <p>„To si nemyslím, jeho pach koně znaj. Muselo je vyrušit něco
        jinýho.“</p>
    <p>„Tož to teda bude ten jeho smradlavý jaguár, a ani sa
        nedivím, že jim nevoní.“</p>
    <p>„To asi ne, na toho už si koně taky zvykli…“</p>
    <p>Na opačné straně mýtiny zapraskaly větvičky a z lesa
        vystoupili dva muži. Jeden z nich měl připravený meč, druhý nebyl na pohled
        vůbec ozbrojen – kromě dřevěné hole. Pozornost trpaslíka i Matyáše okamžitě
        upoutaly stříbrné ornamenty visící na krku obou mužů.</p>
    <p>„Do řiti, to sú chlapi z&nbsp;Tetragónu!“ hlesl trpaslík a
        sápal se po sekeře.</p>
    <p>Matyáš po nich bleskurychle mrštil dýku, ale ta se metr před
        oběma vetřelci zastavila, jako by narazila na nějakou neviditelnou bariéru, a
        neškodně spadla na zem.</p>
    <p>„Chceme jenom, abyste nám vrátili ten arvedanský artefakt, co
        jste ukradli Algarovi. Potom vás necháme jít,“ řekl muž s mečem.</p>
    <p>„Néni mně jasné, o čem sa tady jako vede řeč. Co to má byt za
        artefakt?“ zeptal se trpaslík a přehazoval si výhrůžně sekeru z ruky do ruky.
    </p>
    <p>„Když to nepůjde po dobrém, tak to bude muset jít po zlém,“
        řekl muž s holí a zadíval se na ně naprosto chladným pohledem, v&nbsp;němž
        nebylo ani stopy po jakékoliv emoci. Začal vydávat nesrozumitelné zvuky
        v&nbsp;nějakém cizím jazyce, a když před sebe nastavil ruku, obrácenou dlaní
        nahoru, za okamžik se na ní objevila ohnivá koule.</p>
    <p>Matyáš poznal, že tady jde o život, protože se nesetkával
        s&nbsp;magií poprvé. Vyděšeně vykřikl a začal utíkat pryč.</p>
    <p>Útočník odhodil hůl, napřáhl se a hodil za ním plápolající
        kouli, která ho ve zlomku vteřiny dostihla a vybuchla. Mohutná tlaková vlna
        vymrštila do vzduchu i Thárwaina. Než narazil hlavou rovnou do nedalekého stromu
        a upadl do milosrdného bezvědomí, ještě stačil s&nbsp;hrůzou spatřit, jak
        skončil Matyáš.</p>
    <p>Muži přišli k ležícím dobrodruhům a prohledávali je. Ten,
        který nosil meč, najednou vykřikl a stáhl Matyášovi z ožehlé ruky prsten:
        „Ještě, že jsi mu mířil na nohy, jinak bychom už asi nenašli prsten, ale jedině
        hromádku popela.“</p>
    <p>Z lesa se se strašlivým řevem pomsty vyřítil Gha’dangan a se
        svou holí se hnal po mužích se stříbrnými amulety. Za běhu se napřáhl tak, že
        jeho úder by muži s mečem urazil hlavu.</p>
    <p>Zabiják Amirského tetragonu se s úsměvem sklonil, jako by to
        očekával, mečem provedl půlobrat a zasáhl Gha’danganovo břicho. Elf se
        s&nbsp;výkřikem v&nbsp;bolesti zkroutil na zem.</p>
    <p>*****</p>
    <p>Thárwain se pomalu probral, a když si začínal vybavovat, co
        se stalo, pokusil se zvednout a očima hledal útočníky. Nikde nebyli. Ztratili se
        stejně rychle, jako přišli. Sípavě se nadechl a uvědomil si, že má zlomených pár
        žeber.</p>
    <p>Jeho pozornost upoutal jaguár, který stál opodál a olizoval
        tvář svému pánovi, ležícímu na zemi v&nbsp;kaluži krve.</p>
    <p>Trpaslík se k elfovi připlazil tak rychle, jak mu jeho síly
        dovolily, a uviděl, jaké stopy zanechal meč v Gha’danganově břichu.</p>
    <p>„Thárwaine…“ zasípal elf, když uviděl živého trpaslíka.</p>
    <p>„Chlape, dneska teda nevypadáš moc dobře, tuším sas ráno
        zapomňél učesat,“ snažil se Thárwain pokusem o vtip potlačit slzy, které se mu
        draly do očí.</p>
    <p>„Postarej se o mého jaguára. Teď jsi jeho pán. Jmenuje se
        Gan. Řeknu mu, aby tě poslouchal.“</p>
    <p>Elf napřáhl ruku, přitáhl si jaguárovu hlavu k&nbsp;sobě a
        něco mu pošeptal. Pak vydechl naposled.</p>
    <p>Trpaslík pohřbil kamarády a spolu s&nbsp;černým jaguárem se
        vydal do Albirea.</p>
    <h1 id="Popis oblastí Dálav">Popis oblastí Dálav</h1>
    <div class="rámeček">
        <p class=přímá-řeč>Člověk má touhu odhalovat tajemné, objevovat skryté a poznávat
            neznámé. Některá tajemství by ovšem měla zůstat skryta navěky.</p>
        <p class=přímá-řeč>Gildan, Orlí poutník</p>
    </div>
    <h2 id="Albireo">C.1 Albireo</h2>
    <div class="rámeček">
        <p class=přímá-řeč>„Kharovy porážky byly způsobeny nesvorností a spory, které jsou
            tak příznačné pro všechny, kdo se staví proti dobru a řádu. Nebýt toho, byla by
            už Čtyři království dávno srovnána se zemí. Podstatné ale je, že každý dočasný
            úspěch strany zla byl předznamenán obdobnou nesvorností a stejně zbytečnými
            spory v&nbsp;našich řadách. Proto musíme stát vždy v&nbsp;jednom šiku, nenechat
            se vyprovokovat podružnými neshodami a řídit se jediným, nezměnitelným cílem –
            konečnou porážkou Khara Démona.”</p>
        <p class=přímá-řeč>Alwarin Bílý, dlouho před albirejským povstáním</p>
    </div>
    <p>Albireo, známé rovněž jako Město bílého mramoru, je největším
        a zároveň nejvýznamnějším sídlištěm na severu Tary a snad i na celé Taře. Svou
        rozlehlostí se pomalu začíná blížit některým větším městům v&nbsp;Lendoru,
        severním kontinentu. V&nbsp;současné době, k&nbsp;roku 845, zde žije přibližně
        15 tisíc obyvatel, ovšem jejich počet stále rychle roste, jak město vzkvétá.
    </p>
    <p>Jeho zakladatelé snad ani nemohli vybrat vhodnější místo pro
        založení velkého královského města. Půda v&nbsp;okolí je velice úrodná a na
        soutoku dvou tak velkých řek, Měsíční a Královské, jistě nejsou starosti se
        zajištěním vody ani v&nbsp;těch nejsušších letech. Protože celá oblast je díky
        bujné vegetaci a rozsáhlým močálům suchou cestou téměř neprostupná, představuje
        Královská řeka v&nbsp;širokém okolí prakticky jedinou možnou dopravní cestu,
        která spojuje celou Východní dálavu s&nbsp;pobřežím. Existuje ještě cesta
        severním podhůřím Zelanských vrchů, ta se však používá výhradně pro menší
        náklady.</p>
    <h3 id="Historie města">C.1.1 Historie města</h3>
    <p>Albireo bylo založeno v&nbsp;roce 756, brzy po příjezdu
        výpravy Východního království do této oblasti. Již dříve, za dob arvedanských
        knížectví, zde bývalo prosperující obchodní město a stavby, jež zde zůstaly,
        posloužily jako základ pro nové sídliště. Podle původního úmyslu mělo být
        výstavním hlavním městem Východní dálavy (jak bylo toto teritorium nalézající se
        na Taře a patřící Východnímu království nazváno) a tím pádem i pýchou celého
        Východního království, jež je nejmocnější mezi říšemi v&nbsp;Lendoru, severním
        kontinentu. Správcem Východní dálavy a města, tak zvaným guvernérem, byl
        z&nbsp;moci krále Riodena I. ustanoven kníže Montar. Dalším guvernérem se stal
        Derlin a po něm následoval vévoda Denfel.</p>
    <p>V&nbsp;roce 840, tedy před pěti lety, za správy guvernéra
        Denfela, zde ale došlo k&nbsp;převratu, jenž vyvrcholil svržením guvernéra a
        ustanovením nezávislosti na Východním království. V&nbsp;čele města stanul vůdce
        převratu, rytíř Firun, který je nyní titulován lord Albirea. Za pomoci Orlích
        poutníků vládne Albireu a rovněž několika přilehlým osadám, které se rozhodly
        odtrhnout společně s&nbsp;Albireem. Hradby města jsou velmi pevné, posádka
        statečná a odhodlaná bránit jej do poslední kapky krve. Proto veškeré pokusy
        Východního království o znovuzískání města doposud skončily nezdarem, a dokonce
        se dá říci, že význam Svobodných měst naopak s&nbsp;přibývajícím časem roste.
    </p>
    <div class="rámeček">
        <p class=přímá-řeč>30. plodna 839 – Vyhlášení nezávislosti</p>
        <p class=přímá-řeč>Dnes ráno jsem zas stál po dlouhé době Denfelovi tváří
            v&nbsp;tvář. A tentokrát jsem to byl já, kdo se smál, a věřím, že guvernér se
            mně už nikdy smát nebude. Ani nikomu jinému.</p>
        <p class=přímá-řeč>Když jsme mu předali prohlášení o tom, že město Albireo je od
            nynějška nezávislé na Almendoru a je pod vládou Orlích poutníků, tvářil se
            jakoby nic. Prohlásil nás za bandu otrapů a zavolal stráže. Sigred<a href="#_ftn1" name=_ftnref1>[1]</a>
            ale už včera zajistil, aby tu dnes stáli naši lidé. Denfel zůstal jako zasažený
            bleskem, když jsem vojákům jen pokývl a oni se místo nás chopili jeho. Ačkoliv
            mě to velice překvapilo, nezmohl se na žádná slova po celou dobu, co ho stráž
            vedla do šatlavy. Čekal jsem litanie, spílání, výhrůžky a nadávky, ale nic
            z&nbsp;toho se nekonalo. Aspoň jsem si nemusel kazit náladu ...</p>
        <p class=přímá-řeč>... k&nbsp;nám se přidalo více jak tři čtvrtiny vojáků,
            z&nbsp;každého vesenu aspoň pár. Jedna draga ale přešla na naši stranu celá, bez
            výjimky. Je to ta, která byla zřízena až na Taře, což je dobré znamení. Ti,
            kteří se tu narodili, už nechtějí mít s&nbsp;lendorskými králi nic společného.
        </p>
        <p class=přímá-řeč>Část z&nbsp;těch, kteří se odmítli přidat k&nbsp;Poutníkům,
            uprchla z&nbsp;města. Chtěli jsme tomu zabránit a byli rozhodnutí bojovat, ale
            Sigred nechtěl prolévat krev těch, kterým se nedal upřít jistý smysl pro čest.
            Co se dá dělat, budeme se muset bránit o něco větší přesile. Zbytek jsme nechali
            jít, kam chtějí, samozřejmě poté, co odevzdají zbraně a složí přísahu, že
            nebudou bojovat proti Orlím poutníkům. Těžko říct, jestli se jim dá věřit, ale
            všechny nemůžeme posadit do okovů jako Denfela.</p>
        <p class=přímá-řeč>Další zápisky budou následovat až zítra. Nyní musím předstoupit
            před lidi a oznámit jim tu šťastnou novinu. Prostranství před Guvernérským
            palácem je plné a ani na Zlaté promenádě prý není k&nbsp;hnutí. Slyším volání:
            „Sláva Albireu! Sláva Orlím Poutníkům! Ať žije Firun!“ ...</p>
        <p class=přímá-řeč>Úryvek z&nbsp;deníku lorda Firuna</p>
    </div>
    <p class="tajné">V&nbsp;počátcích budování Albirea byla postavena
        pevnost, která chránila přistěhovalce před skřety a lítými bestiemi.
        V&nbsp;jejich zdech se shromažďovaly poklady a arvedanské artefakty nalezené
        v&nbsp;okolí, aby je flotila lodí posléze odvezla na Lendor. Těsně před tím, než
        byla pevnost zbourána, se několik cenných věcí ztratilo nebo, lépe řečeno, bylo
        ukradeno. Viníka dopadly stráže velmi rychle, ale zcizený poklad se do dnešních
        dob nenašel a všeobecně se věří, že je ukryt přímo ve městě nebo v&nbsp;jeho
        blízkosti.</p>
    <h3 id="Současnost města">C.1.2 Současnost města</h3>
    <h4 id="Základní údaje">C.1.2.1 Základní údaje</h4>
    <p>Půdorys města je zhruba trojúhelníkový (musíme ale odříznout
        vrcholy onoho trojúhelníku), přičemž jižní a východní strana jsou chráněny
        silnými hradbami. <span class=zdůrazněný>Hradby</span> vznikly postupným obnovením
        a dostavbou starých hradeb, které se na některých místech ještě celkem dobře
        zachovaly. Nejdříve&nbsp;byly obnoveny
        na nejméně chráněné straně, tedy na jihu, kde se za nimi rozprostírá Miramská
        pláň. V&nbsp;současné době se dokončují východní hradby a s&nbsp;budováním
        hradeb západních se nijak nespěchá, protože z&nbsp;vnější strany až k&nbsp;nim
        sahá Tabitský les, chráněný a udržovaný albirejskými lesníky, takže&nbsp;
        tímto směrem by jen těžko někdo zaútočil (protože větší skupina ozbrojenců by měla velké problémy
        s&nbsp;průchodem).
        Přesto už alespoň bašty po celé délce západních hradeb (stejně jako jižních a
        východních) obnoveny byly a jsou střeženy posádkami, které mají zabránit
        případným pokusům o průnik menších oddílů.</p>
    <div class=rámeček>
        <p class=přímá-řeč>18. žlutna 839 – Obležení Albirea</p>
        <p class=přímá-řeč>Dnes je to přesně dva týdny, co nás obléhá guvernérovo vojsko. Aby
            to Khar spral, neměli jsme nechat Denfela utéct. Vzpamatoval se neobyčejně
            rychle a podařilo se mu během měsíce svolat nejspíš všechny královské vojáky a
            žoldnéře, co se dali v&nbsp;Dálavách najít …</p>
        <p class=přímá-řeč>… Doposud nás Denfel podceňoval a nepoužil všechny prostředky, aby
            Albireo dobyl zpět. Dnes ale poprvé dopadly na Zlatou a Přístavní čtvrt zápalné
            projektily z&nbsp;katapultů a způsobily několik menších požárů. Naštěstí byli
            lidé připravení a vodou z&nbsp;řeky ohně rychle uhasili. Na večerní poradě ale
            padlo rozhodnutí, že už dál nemůžeme čekat a schovávat se za hradbami. Janoš
            Brukka se pokusí přes noc dát dohromady plán, jak co nejlépe zkombinovat
            vynálezy z&nbsp;Pelsovy pozůstalosti a tu hrstku bojovníků, kterou můžeme
            postrádat na hradbách. Kéž by se zítřek vydařil! Zásob sice máme dost, ale
            Denfelovi mohou kdykoliv dorazit posily …</p>
        <p class=přímá-řeč>Úryvek z&nbsp;deníku lorda Firuna</p>
    </div>
    <p class="významné">Albirejští lesníci jsou muži a ženy s&nbsp;bohatými
        zkušenostmi s&nbsp;lovem zvěře, lukostřelbou, kladením pastí a plížením. Často
        se rekrutují z&nbsp;hraničářů, kteří se rozhodli skončit s&nbsp;aktivním životem
        dobrodruha, ale stále chtějí být v&nbsp;kontaktu s&nbsp;přírodou a čas od času
        okusit trochu nebezpečí. Albirejští lesníci nosí kalhoty a tuniku
        v&nbsp;odstínech zelené, na hlavě mívají čapku se špičkou dopředu a vždy chodí
        ozbrojeni lukem a mečem nebo sekerou.</p>
    <p class=tajné>Neprostupná východní část Tabitského lesa je výborným
        místem pro úkryt zlodějů, kteří po nocích vyrážejí na lupičské výpravy do
        Albirea nebo na cesty z města. Zlodějská doupata vykopaná v&nbsp;zemi a umně
        maskovaná jsou oříškem i pro albirejské lesníky. S&nbsp;těmi mají také lupiči
        největší potíže, protože musí důmyslně maskovat své stopy a čas od času měnit
        své úkryty, což bývá vždy nesmírně nebezpečné a namáhavé.</p>
    <p>Tři <span class=zdůrazněný>městské brány</span>, jediné „oficiální“
        možnosti pro vstup do
        města (pokud nepočítáme možnost vstupu z&nbsp;nekryté západní strany), mohou
        v&nbsp;případě nebezpečí zabránit proplouvání lodí i pohybu po cestách. Přes noc
        bývají kvůli bezpečí obyvatel města uzavřeny. Severní brána, tyčící se nad
        Královskou řekou v&nbsp;místě, kde opouští město, byla pojmenována podle Riodena
        I., zakladatele Albirea a bývalého krále Východního království a prochází jí
        cesta vedoucí k&nbsp;Novému Amiru. Firunova brána (podle Firuna, lorda Albirea)
        nacházející se na západě přehrazuje Královskou řeku na vtoku do města a současně
        cestu do Sintaru. Východní brána nese jméno Montara, prvního guvernéra, a kromě
        cesty směrem k&nbsp;Athoru kontroluje také tok Měsíční řeky. Kromě těchto bran
        existují ještě dvě malé branky, používané pouze místními obyvateli, jedna
        v&nbsp;jižních hradbách a jedna ve východních. Vždy ve třetině vzdálenosti od
        soutoku řek k&nbsp;příslušné bráně překlenují řeky zvedací <span class=zdůrazněný>mosty</span>, pojmenované
        stejným
        způsobem jako brány. Riodenův
        most slouží jako dobrá příležitost pro to, aby se obohatila městská pokladna.
        Každý, kdo cestuje přes Albireo ze severu na jih nebo obráceně, totiž musí přes
        tento most projít (pokud si nechce cestu prodloužit přes Východní čtvrť a ještě
        k&nbsp;tomu se vystavit značnému riziku, že tam bude přepaden), a proto se zde
        vybírá mýtné od každého, kdo není občanem Svobodných měst. Přirozeně se
        obchodníci snaží tomuto opatření unikat a opatřují si různé falešné glejty,
        takže dávají práci několika úředníkům, kteří jsou někdy více a někdy méně
        úspěšní při jejich odhalování.</p>
    <p class="významné">Kromě amatérů pokoušejících se více či méně úspěšné
        falšovat glejty pro přechod Riodenova mostu, existuje v&nbsp;albirejském
        podsvětí profesionální dílna, jejíž výrobky jsou k&nbsp;nerozeznání od
        originálů. Pak jen stačí vybrat vhodné prodavače, kteří postávají blízko
        Riodenova mostu a vždy se nenápadně přitočí k&nbsp;projíždějícím kupcům, a už
        zisky z&nbsp;mýtného plynou nikoliv do pokladnice lorda Firuna, ale
        k&nbsp;padělatelům. Glejty mají jen dočasnou platnost, většinou se vydávají
        aldenové nebo měsíční průjezdní listiny.</p>
    <p>Celé město je vystavěno v&nbsp;<span class=zdůrazněný>architektonickém stylu</span> velmi připomínajícím
        jihokalifornskou (mexickou) architekturu tak, jak ji známe na naší Zemi. Tato
        architektura pochází od Arvedanů a byla v&nbsp;ní vystavěna všechna významná
        arvedanská centra, včetně Aureanu, hlavního města Císařství. Na Lendor se sice
        nedostala, ale když přišli lidé zpět na Taru, našli na místě, kde podle Žlutého
        pergamenu bylo dříve staré Albireo, ještě několik stojících budov, které snad
        jen zázrakem přežily. To jim pomohlo dotvořit představu, kterou již částečně
        získali ze zachovalých náčrtků a kreseb, a pokusit se o obnovu arvedanského
        architektury v&nbsp;celé její nádheře. V&nbsp;novoarvedanském slohu nesou budovy
        tyto charakteristické znaky: jsou nízké, přízemní, jen malá část z&nbsp;nich má
        dvě poschodí. Jednoduché obdélníkové půdorysy staveb jsou obklopeny klenutými
        sloupovými arkádami a podloubími. Okna bývají hranatá nebo také klenutá
        oblouková. Barva omítky se pohybuje někde mezi čistě bílou a světle béžovou.
        Střechy jsou nízké sedlové, z&nbsp;červených pálených tašek. Nejvýznamnější
        budovy jsou obloženy bílým mramorem, který se těží v&nbsp;blízkých Tabitských
        vrších západně od Albirea. Zdejší velice teplé klima dalo vyrůst mnoha palmám a
        jiným druhům subtropických rostlin, které jsou nejen ozdobou městských zahrad,
        ale rostou i volně podél ulic a před domy.</p>
    <p class="významné">Tvar střech arvedanského typu má za následek jeden
        důležitý fakt. Je mnohem bezpečnější po nich lézt, přeskakovat z&nbsp;jedné na
        druhou a dostávat se tak na jinak nedostupná místa, než je to u šikmých střech
        obvyklých ve Čtyřech královstvích na severu. V&nbsp;zapadlejších částech města
        nebývá nouze o bitky na střechách a honičky, když zloděj narazí na konkurenci
        nebo příliš bystrého a hbitého zákazníka. Přesto pohyb v&nbsp;těchto místech
        vyžaduje trochu cviku a pády z&nbsp;výšek, byť nijak závratných, nemusí skončit
        zrovna dobře.</p>
    <p>Nejdůležitější tepnou ve městě je <span class=zdůrazněný>Zlatá promenáda</span>,
        asi padesát metrů široký bulvár dlážděný téměř po celé délce
        bílým mramorem a osázený dvouřadím palem, který jako okruh prochází celým
        Albireem a spojuje všechny tři mosty. Podél Zlaté promenády se nacházejí
        nejhonosnější domy, na nichž byste těžko hledali nějakou prasklinu
        v&nbsp;omítce. Část z&nbsp;nich je totiž obložena mramorem a ty ostatní jsou
        velmi pečlivě udržovány. Domy těch skutečně nejbohatších mají střechy pokryty
        zlatem, což jinde ve městě není k&nbsp;vidění. Podle toho také Promenáda nese
        svoje jméno.</p>
    <h4 id="Městské čtvrti">C.1.2.2 Městské čtvrti
    </h4>
    <p>Pět městských čtvrtí, Vnitřní, Zlatá, Přístavní, Východní a
        Malá čtvrť, je vymezeno prstencem Zlaté promenády a tokem Královské a Měsíční
        řeky.</p>
    <p>Jako <span class=zdůrazněný>Vnitřní čtvrť</span> se označují
        domy ležící uvnitř oblouku Promenády (mezi Firunovým a Montarovým mostem) a
        zároveň uvnitř úhlu, který svírají Královská a Měsíční řeka před svým soutokem.
        Kromě věhlasných bahenních lázní poblíž soutoku Královské a Měsíční řeky bychom
        zde našli mnoho řemeslnických dílen a obydlí. V&nbsp;této čtvrti je snad
        v&nbsp;kteroukoliv denní dobu velmi rušno, z&nbsp;jedné strany se ozývá klepání
        kladiva, z&nbsp;druhé hučení kovářských měchů, každou chvilku kolem projede vůz
        s&nbsp;nákladem čerstvého pečiva a vy se mu vyhnete jen taktak. Ševci, pekaři,
        švadleny, sklenáři, kameníci, zedníci, kováři, ti všichni (a ještě mnoho jiných)
        mají své sídlo ve Vnitřní čtvrti. I jejich cechovní domy byly vesměs vystavěny
        tady.</p>
    <p>Řemeslnické cechy ale tu v&nbsp;Albireu nemají přílišný vliv
        na dění ve městě. Tedy rozhodně ne takový, jako třeba v&nbsp;Koru, Albireo je
        totiž převážně městem obchodníků. Jedinou výraznější výjimku z&nbsp;tohoto
        pravidla tvoří klenotnický cech, který zpracovává výnosné zakázky na výrobu
        zlatých šperků či broušení drahých kamenů a jeho hlava, hrabě Faridis
        z&nbsp;Argeronu, má díky svým schopnostem a pověsti velkou autoritu ve Zlatém
        kruhu, spojenou s&nbsp;nezanedbatelným podílem na rozhodování.</p>
    <p class="významné">Zajímavým cechem ve městě jsou malíři map. V&nbsp;jejich
        krámcích najdete v&nbsp;dlouhých policích srolované ty nejprapodivnější mapy,
        plánky a nákresy, které jste kdy viděli. Jsou zde obvyklé mapy Lendoru,
        Almendoru a zbylých Čtyř království, neúplné mapy Tary a jejích částí, plánky
        mnoha měst, ale i staré trpasličí mapy, náčrtky nalezené v&nbsp;skřetích
        pevnostech, naškrábané mapky podzemí získané od dobrodruhů a občas i prapodivné
        obrazce, které bezesporu slouží jako mapa, ale zatím je nikdo nedokázal
        rozluštit. U malířů map si lze samozřejmě zakoupit také kopii proslaveného
        Žlutého pergamenu.</p>
    <p>Na celém levém břehu Královské řeky leží rozlohou největší
        část města, <span class=zdůrazněný>Zlatá čtvrť</span>. Je sídlem kupců ze středních
        a vyšších vrstev, kteří zde mají své přepychové domy, luxusní penzióny a zábavní
        podniky. V&nbsp;této čtvrti se žije ve velkém stylu, jedna extravagantní
        společenská akce střídá druhou, ale nikdo neví, co se pod touto okázalou fasádou
        skrývá. Někteří lidé tyto velké hostiny pořádají výhradně kvůli tomu, aby se
        udrželi na špici, i když si to ve skutečnosti již dlouho nemohou finančně
        dovolit a ve všedních dnech jsou nuceni žít jen velmi skromně. Bohatší kupci,
        jejichž cesta vede přes Albireo, si vybírají hotely a zábavní podniky zásadně
        pouze ve Zlaté čtvrti.</p>
    <p class=tajné>Ve Zlaté čtvrti v&nbsp;poslední době není klid, přestože
        městská stráž pečlivě vykonává své povinnosti. Obyvatelé jsou rozrušení a
        vystrašení zprávami o nevysvětlitelných úmrtích, ke kterým dochází
        v&nbsp;pozdních hodinách v&nbsp;setmělých uličkách Albirea. Vážení občané se
        mění v&nbsp;bezkrevné mrtvoly, někdy rozsápané a někdy jen připomínající spícího
        člověka, a záhadný vrah vždy uniká. Jen málokomu z&nbsp;nich přišlo na mysl, že
        v&nbsp;jejich sousedství žije upír a že je navíc jedním z&nbsp;nich.</p>
    <p>Místo sousedící s&nbsp;Promenádou bylo zvoleno pro výstavbu
        Bardské akademie, kde se vyučuje veršotepeckému umění a jemnému zacházení
        s&nbsp;mečem. Městský hřbitov (kde bývají ukládáni na odpočinek všichni občané
        Albirea kromě těch nejchudších, kteří si to nemohou dovolit) těsně sousedí
        s&nbsp;napolo obnovenými Západními hradbami a z&nbsp;druhé strany k&nbsp;němu
        přiléhá Aurionův chrám, největší náboženský stánek ve městě. Poblíž Firunova
        mostu sídlí na rozsáhlém pozemku velení městské stráže, jehož budova také slouží
        zčásti i jako ubytovna pro řadové vojáky stráže, kteří většinou nemívají svůj
        vlastní dům.</p>
    <p class="významné">Umění hry na loutnu, flétnu, harfu či jiný melodický
        nástroj a zpěvu balad je v&nbsp;civilizovaných končinách Tary velmi ceněno.
        Bardové jsou vítáni v&nbsp;každé vesnici a lidé se nechávají dojímat jejich
        tklivými písněmi či hrdinskými eposy. Mezi nejznámější díla&nbsp;
        </span>bardského umění patří Thalionova pouť,
        Píseň o Taranisovi, Louč ve větru nebo Temná duše Orika Vrbského.
        V&nbsp;dřívějších dobách proslul zejména plavenský básník a bard Imeron, jehož
        život byl zmítán city stejně jako hrdinové v jeho dílech, z&nbsp;dnešních bardů
        je třeba jmenovat Jarodala Pěvce, autora mnoha milostných balad, Jindřicha
        Citeru, mistra epických příběhů, a Finian Stříbrovlasou, lesní elfku
        s&nbsp;arvedanským jménem a nádherným sopránem.</p>
    <p><span class=zdůrazněný>Lordův palác</span>, mohutná a
        reprezentativní stavba, na níž se nešetřilo zlatem (vždyť také byl sídlem
        guvernéra), byl vystavěn na rozsáhlém pozemku mezi Zlatou promenádou a
        Královskou řekou. Skládá se z&nbsp;největší, hlavní budovy a dvou přilehlých
        křídel a úzkou krytou chodbou je spojen se Sloní věží, masivní stavbou kruhového
        půdorysu a majestátní výšky, jejíž vchod z&nbsp;obou stran střeží obrovití sloni
        z&nbsp;černého mramoru. Tato věž pochází z&nbsp;arvedanských dob, kdy bývalo
        zvykem, že ústředním objektem ve městě byla dokonale vytvarovaná a pokud možno
        nedobytná věž citadely. Když sem přišli kolonizátoři, nalezli Sloní věž ještě
        tak dobře zachovalou, že po dvouleté rekonstrukci mohla začít sloužit
        guvernérovým potřebám. Palác je obklopen velkou zahradou, vyplňující celý
        prostor až po břeh Královské řeky. Převážná část budov v&nbsp;palácovém komplexu
        slouží jako sídlo pro různé městské úřady, protože titul lorda je zároveň spojen
        s&nbsp;vykonáváním povinností starosty. Před palácem, již téměř na Promenádě,
        osvěžuje vzduch velká fontána a lavice okolo ní jsou pro všechny obyvatele
        Albirea, ale hlavně pro mladé dvojice, příjemným místem k&nbsp;rozhovoru.</p>
    <p><span class=zdůrazněný>Přístavní čtvrť</span> se rozkládá na
        pravém břehu Královské řeky po jejím soutoku s&nbsp;Měsíční řekou, což je území
        od Riodenovy brány (severní) až po Montarův most. Největší plochu zde zabírá
        přístaviště, loděnice a sklady, které k&nbsp;němu neodmyslitelně patří. Přístav
        v&nbsp;Albireu má velký význam především proto, že je konečnou stanicí pro velké
        námořní lodě, které připlouvají proti proudu Královské řeky. Pokud chce jejich
        náklad putovat dál na jih, musí být přeložen na menší plavidla.
        V&nbsp;přístavišti tak panuje čilý obchodní ruch a zboží neustále proudí mezi
        jednotlivými loděmi a objemnými přístavními skladišti sem a tam. Ráno se tovar
        vyveze ze skladů a na největší městské tržnici (která je příhodně umístěna hned
        vedle přístavu) se s&nbsp;ním obchoduje. Nejchoulostivější druhy zboží
        (například potraviny rychle podléhající zkáze) ale většinou skladištěm
        neprocházejí. Lodě, které jej převážejí, mívají příjezd načasovaný přesně na
        dobu, kdy se ráno otevírají městské brány a čerstvá dodávka tak může jít ihned
        po příjezdu a nezbytných úředních úkonech na pulty Tržnice.</p>
    <p class=tajné>Lidé s&nbsp;sebou vozí různé věci, ale některé
        z&nbsp;nich svou bizarností předčí veškerou lidskou fantazii. Jeden
        z&nbsp;obchodníků přepravoval na lodi podivné živočichy z&nbsp;jezera Lagh Ngaro
        v&nbsp;Lendoru. Několik těchto zvířátek podobných malým chobotnicím při
        překládání uniklo do Královské řeky a usídlilo se v&nbsp;místní kanalizaci.
        Časem se však z&nbsp;neškodných několikadecimetrových tělíček s&nbsp;krátkými
        chapadly staly obludné a příšerné krakatice, které za rozbřesku a jasných nocí
        loví v okolí mola a mají na svědomí několik námořníků, přístavních dělníků a
        také jednoho kupce.</p>
    <p>V&nbsp;Přístavní čtvrti mají kromě dobrodruhů a bohatších
        námořníků své domovy, obchody a hostince ti kupci, kteří už mají období svého
        největšího obchodního štěstí za sebou nebo je teprve čeká. Z&nbsp;toho plyne, že
        ti méně majetní návštěvníci města mají dostatek příležitostí se levně a vydatně
        najíst a navečer složit hlavu právě v&nbsp;této čtvrti. Po večerech zde bývá o
        něco klidněji než dopoledne, kdy trhovci, snažící se prodat své zboží, křičí
        málem na celé Albireo a ještě jim přizvukuje hlasité dohadování a klení dělníků,
        věrně provázející každé překládání zboží ze skladu do skladu. Pokud si ale
        chcete opravdu dobře odpočinout, měli byste si vybrat některý podnik
        v&nbsp;severní části čtvrti, protože okolo přístavu a loděnic je velký počet
        hojně navštěvovaných hospod a noční výtržnosti provázené řevem opilců a řinčením
        rozbitého skla jsou tu na denním pořádku.</p>
    <div class=rámeček>
        <p class=přímá-řeč>Amala</p>
        <p class=přímá-řeč>Amala je stálezelený keřík, který se pravidelně vidlicovitě větví,
            vysoký asi 60 cm. Jednotlivé články větviček připomínají úzké válečky,
            v&nbsp;uzlinách ztlustlé a křehké. Listy jsou žlutozelené, tuhé a lysé. Amalu
            zdobí drobné zelené květy, které vystřídají bílé bobule.</p>
        <p class=přímá-řeč>Prostý lid si vyřezává z&nbsp;amaly prsteny, které mají za úkol
            chránit proti nemocím. Hlavní využití však nachází amala v&nbsp;odhalování a
            rušení iluzí. Kdo má u sebe talisman vyřezaný z&nbsp;amaly, vyrobený u schopného
            alchymisty, nemusí se bát žádných uskoků a kouzel iluzionistické magie.</p>
        <p class=přímá-řeč>Bludí (Altacier)</p>
        <p class=přímá-řeč>Bludí je charakteristické 30 cm vysokým dutým stvolem, mírně se
            ohýbajícím pod tíhou velkých květů. Ty svým tvarem připomínají krátkou píšťalu.
            Čepel listů má bludí vroubkovanou a zvlněnou.</p>
        <p class=přímá-řeč>Prostý lid užívá bludí jako sedativum, neboť zklidňuje organismus
            a rychle přináší spánek. Mast z&nbsp;bludí a umrlčího květu hojí popáleniny.
            Tato bylina také figuruje v mnoha tradičních zvyklostech, které se nějakým
            způsobem zaobírají získáním lásky a srdce milované osoby. Nejznámější událostí,
            při níž se bludí hojně využívá je Svátek mladých srdcí.</p>
        <p class=přímá-řeč>Z&nbsp;asterionských herbářů</p>
    </div>
    <p>Velikostí téměř srovnatelná se Zlatou čtvrtí je <span class=zdůrazněný>Východní čtvrť</span>, která se prostírá
        okolo Měsíční řeky z&nbsp;vnější strany Promenády. Navazuje na Přístavní čtvrť a zabírá celou
        oblast jihovýchodně a jižně od Promenády až po místo, kde se její prstenec
        prudce stáčí severním směrem k&nbsp;Firunovu mostu. Od Zlaté čtvrti ji však
        rozlišíte na první pohled, protože zdejší domy jsou z&nbsp;velké části ještě
        neopravenými troskami z&nbsp;dob dřívějšího města a i ty, které jsou nové, se
        s&nbsp;výstavností domů Zlaté čtvrti nedají srovnat. Je tomu tak proto, že
        Montarova brána, vedoucí směrem k&nbsp;Athoru, se téměř nepoužívá a obchodníci
        zde nesídlí.</p>
    <p>Východní čtvrť je domovem přístavních dělníků, námořníků,
        žebráků a ostatních vrstev městské chudiny. V&nbsp;této čtvrti by se raději
        neměl zámožnější člověk ukazovat s&nbsp;váčkem plným peněz, protože by mohl
        velice rychle o svůj majetek přijít. A navíc, asi by se pak nemohl dovolat
        spravedlnosti, protože ani městská stráž se o tuto čtvrť příliš nestará a
        zastává politiku „ať si ti žebráci vyřídí své záležitosti sami mezi sebou“.
        Nehledě na to, stejně tady není nic pěkného k&nbsp;vidění, vyjma několika
        slušnějších krámků a hostinců podél Zlaté promenády neobjeví ani pozorné oko nic
        než doupata, kde se schází podsvětí a hrají se hazardní hry a polorozpadlé
        noclehárny chudáků, kteří přišli do Města bílého mramoru za štěstím a slávou,
        ale to jim ukázalo svou odvrácenou tvář.</p>
    <p class=tajné>Mezi zdejšími chudáky se vypráví starý příběh o muži,
        který tu bydlel před mnoha desítkami let. Jeho tělo našli jednoho dne zohavené
        mnoha desítkami bodných ran. Nikdo ho tehdy nechtěl pohřbít, a tak mrtvolu
        vhodili do řeky a nechali odplout do moře. Všichni si mysleli, že o něm už
        víckrát neuslyší, ale nebyla to pravda. Asi po šesti letech se začala ve
        Východní čtvrti objevovat znetvořená postava nahánějící hrůzu, která bezcitně
        brala život všem, kdo se jí připletli do cesty. Tato zombie pak řádí asi měsíc,
        pak na rok či dva zmizí, než se objeví znovu.</p>
    <p>Nejmenší rozlohou, ale zdaleka ne významem je <span class=zdůrazněný>Malá čtvrť</span>, ležící západně od Vnitřní i Východní čtvrti a
        jižně od toku Královské řeky. Univerzita magie (založená roku 803), která se
        nachází v&nbsp;jejím srdci, jednoznačně určuje charakter celé čtvrti. Její
        absolventi se nazývají Bílí kouzelníci a jejich věhlas přesahuje hranice Dálav.
        Kromě kouzelníků, alchymistů, filozofů a jiných badatelů bychom zde našli ty
        z&nbsp;obchodníků, kteří jsou sice velmi bohatí, ale okázalost a rychlé tempo
        Zlaté čtvrti je jim proti mysli. Tato čtvrť je velice tichá, rozhodně nejtišší
        v&nbsp;Albireu, a její poklidná atmosféra vás přiměje se pozastavit nad tím, jak
        je možné, že se vůbec v&nbsp;tak hektickém městě našlo místo pro lidi, kteří se
        jen nehoní za penězi a dokáží ocenit klidné posezení uprostřed zeleně, které je
        tu všude plno.</p>
    <p class="významné">V jedné boční uličce Malé čtvrti se nachází vzhledem nijak
        výjimečná budova. Její význam pro dobrodruhy vyplývá z toho, že ji nechal
        postavit a obýval významný theurg Pels. Pels přišel do Albirea už s prvními
        vojáky jako mastičkář. Brzy ale poznal, jaké vědomosti ve svém oboru může
        načerpat z&nbsp;prastarých arvedanských análů a začal po nich pátrat na vlastní
        pěst, popřípadě s malou družinou spřízněných dobrodruhů. V tomto domě své
        poznatky uchovával a ve sklepeních si ověřoval jejich praktickou aplikaci. K
        stáru propadl depresím, přestal se stýkat s lidmi a před osmi lety spáchal
        sebevraždu. Do domu se poté nastěhovala skupina několika theurgů, která se
        rozhodla uctít Pelsův odkaz pokračováním v jeho díle. Doposud ale nepřikročili
        k&nbsp;novému výzkumu, stále v pozůstalosti objevují nové a nové předměty,
        jejichž funkce jim není jasná a Pelsovy poznámky se o nich zmiňují jen velice
        kuse. Na živobytí si vydělávají zaučováním mladších theurgů a prodejem magických
        předmětů. Některé Pelsovy objevy byly v praxi využity při obléhaní Albirea
        vojsky Východního království.</p>
    <p class="významné">V budovách Univerzity magie (mimochodem největší a
        nejvěhlasnější školy magických věd a alchymie na Taře) se nachází rozsáhlá
        knihovna, obsahující tisíce svazků pojednávajících o historii, magii, alchymii,
        biologii, geologii, Stínovém světě a mnoha dalších oborech. V&nbsp;opisovačských
        dílnách pracuje přes padesát lidí, aby zdejší knihovna získala nejnovější díla
        do své sbírky. Pravým klenotem je však Alwarinova soukromá knihovna, do které se
        dá dostat jen pomocí magie, jelikož zde jsou uchovány staré arvedanské spisy a
        dokonce trpasličí runami psaná edda z&nbsp;Podzemní říše.</p>
    <h4 id="Důležité osoby a organizace">C.1.2.3 Důležité osoby a organizace</h4>
    <p>Městu vládne „<span class=zdůrazněný>lord</span>“, který je
        volen do čela zákonodárným a výkonným orgánem města – Kruhem Orlích poutníků –
        jednou za dva roky. V&nbsp;současné době je jím rytíř Firun, muž, který vedl
        vzpouru proti Východnímu království a guvernéru Denfelovi a je tedy prvním
        držitelem tohoto titulu. Lord Firun je rozhodný, přímý a neúplatný muž,
        vynikající šermíř a obstojný bojovník se všemi druhy sečných zbraní. Před tím,
        než se zamíchal do politických událostí v&nbsp;Albireu, patřil ke členům družiny
        Torka Tilkilarina, v&nbsp;níž nabral neocenitelné zkušenosti. V&nbsp;případě, že
        lord Firun narazí na nějaký opravdu složitý a citlivý problém a chce mít
        jistotu, že bude vyřešen podle jeho představ, požádá Torka a jeho družiníky a
        oni už vše potřebné zařídí. Jinak má albirejský lord k&nbsp;dispozici městskou
        stráž a několik zvláštních oddílů složených vesměs z&nbsp;vysloužilých
        dobrodruhů, vojenských veteránů a zkušených kouzelníků a mágů, kteří operují
        především pod a vně hradeb Albirea.</p>
    <p class="významné">Pod Albireem se nachází poměrně rozsáhlé podzemí,
        kanalizační systém, dědictví po Arvedanech. O jeho existenci nemá valná většina
        měšťanů ani potuchy, a tak zvláštní oddíly nerušeně prozkoumávají tyto prostory.
        Mnohé chodby a podzemní místnosti se musí obnovovat, čistit od sutě a spadaného
        kamení, jiné zase skrývají různé nástrahy a pasti, pozůstatek dávného
        bezpečnostního systému. Ne nepodstatnou složkou jsou také obyvatelé kanalizace,
        kteří za dlouhá léta v&nbsp;tomto životu nepříznivém prostředí zdegenerovali
        v&nbsp;odpudivé a nebezpečné příšery. Zvláštní oddíly zatím dokonale zmapovaly
        první dvě patra kanalizací, ale podzemí je patrně hlubší, než se zprvu zdálo –
        ještě nejméně dvě patra čekají na svou očistu.</p>
    <p>Mezi nejčastěji se vyskytující příšery patří obří potkani,
        jejichž kousnutí způsobuje otravu. Největší exempláře dorůstají až dvoumetrové
        délky (včetně ocasu). Dalším obyvatelem albirejského podzemí je jakýsi druh
        polointeligentního slizu, který ulpívá na stěnách a stopech podzemí a dokáže se
        z&nbsp;nich vymrštit na svou oběť. Tu pak obalí dokola svým tělem a začne
        rozleptávat s&nbsp;tím, že nejdříve útočí na měkké tkáně. Účinnou zbraní proti
        tomuto slizu je oheň nebo ještě lépe nějaké zmrazovací kouzlo. Kromě obřího
        potkana a slizu žijí v&nbsp;podzemí pod Albireem zmutovaní netopýři, slepí hadi,
        jejichž kousnutí vyvolává smrtelnou chorobu, obří slimáci schopní plivat
        kyselinu a mnoho dalších.</p>
    <p>Také v&nbsp;místním podsvětí mají prsty Orlí poutníci. Poté,
        co vyhnali z&nbsp;Albirea Černou vdovu i s&nbsp;její Pavučinou, vymysleli
        geniální plán, jak získat pod kontrolu většinu zlodějů, vrahů a podvratných
        živlů ve městě. Zřídili organizaci s&nbsp;názvem <span class=zdůrazněný>Noční
        let</span>, která pro ně získává zajímavé informace o měšťanech, obchodnících a
        řemeslnících ve Svobodných městech, odhaluje špióny z&nbsp;Východní dálavy a
        také Kharovy a Zylovy Noční stíny, odstraňuje zlodějské gildy, snažící se
        uchytit v&nbsp;Albireu. Zloděj, který nepracuje v&nbsp;Nočním letu, riskuje svůj
        život a jeho zisky jsou mizerné. Je tedy očividné, že takových jedinců se najde
        jen málo. Jedinou významnější výjimkou se v&nbsp;poslední době stal zárodek nové
        Pavučiny. Zato agenty se to v&nbsp;Albireu jen hemží a v&nbsp;tomto ohledu má
        Noční let práce víc jak dost. Zejména Zylovy Noční stíny jsou v&nbsp;této
        oblasti nebývale čilé a snaží se infiltrovat do městské správy, do řad Orlích
        poutníků a mezi nejvlivnější obchodníky. Hlavou Nočního letu se stal čaroděj a
        alchymista (ve volném čase) Zvonislad, člověk útlé postavy a slabého zraku, ale
        také pronikavého intelektu a vynikajících magických schopností. Vše, co mu
        sebrala příroda, si dokáže vynahradit magií a jeho pátrací kouzla někdy odhalí
        spiknutí dříve, než k&nbsp;nim dojde. Černá vdova si je dobře vědoma, že dokud
        bude Zvonislad v&nbsp;čele Nočního letu, nemá velké šance ovládnout albirejské
        podsvětí. Snaží se ho tedy všemi prostředky zlákat na svou stranu.</p>
    <p>V obchodní sféře vévodí Albireu bezesporu <span class=zdůrazněný>Zlatý kruh</span>. Sdružuje velkou část
        významnějších obchodníků ve městě a účastní se takřka všech důležitých legálních, ale i ilegálních
        obchodů. Jeho činnost se Orlím poutníkům příliš nelíbí, avšak nemají ve Zlatém
        kruhu příliš významný vliv, a tak mohou jen přihlížet a případně sem tam
        s&nbsp;pomocí Nočního letu zabaví nějakou choulostivou zásilku nebo překazí její
        předání. Zlatý kruh se všemožně snaží zavázat si současné vládce Albirea různými
        úplatky, především arvedanskými artefakty. Orlí poutníci tyto předměty rádi
        přijímají, ale jejich pohled na činnost tohoto kupeckého sdružení se příliš
        nemění. Kromě Zlatého kruhu působí ve městě několik nezávislých kupeckých rodin,
        svůj vliv zde uplatňují také korské gildy a množství potulných obchodníků. Ti
        nabízejí především magické předměty a arvedanské artefakty, protože zdejší trh
        poskytuje mnoho žádostivých zákazníků, kteří se nechají snadno napálit a koupí i
        bezcenné tretky. Prodej falešných artefaktů je zde poměrně rozšířeným jevem a
        kupci vymýšlejí stále dokonalejší způsoby, jak přesvědčit a oblafnout důvěřivé
        měšťany. Oblíbeným a značně účinným způsobem je obestření magického předmětu
        těžko uvěřitelným příběhem nebo ještě lépe celým cyklem bájí, které dopodrobna
        vylíčí úžasné schopnosti artefaktu. V&nbsp;důsledku toho, že v&nbsp;Albireu
        působí tolik kupců a obchodnických rodin, lze na městských tržištích,
        v&nbsp;pokoutných krámcích nebo na černém trhu koupit téměř cokoliv. Některé
        zboží se sice těžce shání, ale za patřičný obnos se dá vždy pořídit. Lépe
        zásobené trhy se nacházejí pouze v&nbsp;Erinu a na Lendoru.</p>
    <p class="významné">Jedním z&nbsp;nejběžnějších arvedanských artefaktů
        prodávaných na albirejských trzích jsou dračí přezky Ar Khenoru. Tyto spony na
        plášť nebo opasek bývají vyrobeny z&nbsp;různých kovů a vždy znázorňují totéž,
        draka s&nbsp;roztaženými křídly, který se snaží vzlétnout. V&nbsp;kobkách a
        podzemích arvedanského původu se jich nacházejí desítky a pravděpodobně měly
        původně ozdobný charakter. Nicméně některé z&nbsp;nich mají i široké spektrum
        magických schopností, od zvyšování fyzických či psychických atributů nositele až
        po vidění ve tmě či přenášení vědomí do Stínového světa (takové přezky jsou ale
        dost vzácné).</p>
    <p>Výjimečné prostředí přitahuje výjimečné lidi a Albireo jich
        má hned několik. O lordu Firunovi jsme se již zmínili. Dalším mužem, který
        dalekosáhle ovlivnil dění světa, je bezesporu čaroděj <span class=zdůrazněný>Alwarin Bílý</span>, arcimistr
        Univerzity magie. Vzhled i ohromná
        vitalita tohoto muže umně zastírají jeho skutečný věk, který již dávno překročil
        stovku let. Spolu se svým přítelem Eldrosem vnesl nový duch do učení magie a
        objevil pro současné kouzelníky mnoho zapomenutých vědomostí. Přestože se zdá,
        že Alwarin Bílý se nestará o nic jiného, než o svá kouzla a magii, není to
        zdaleka pravda. Dalo by se dokonce s&nbsp;úspěchem tvrdit, že stojí
        v&nbsp;pozadí téměř všech důležitých událostí, které se za posledních třicet let
        na Taře odehrály. Díky jeho zásahům se předešlo mnohým nedorozuměním, jež by
        měla dalekosáhlé důsledky. A přes to, že je jeho působení tak významné, téměř
        nikdo o něm nemá ani ponětí.</p>
    <p>Typickým představitelem třídy úspěšných kupců je <span class=zdůrazněný>Riam</span>. Vlastní luxusní vilu ve
        Zlaté čtvrti, služebnictvo,
        v&nbsp;domě má předměty ohromné ceny, obléká se do drahých látek a všemožně se
        snaží rozmnožit svůj majetek. Tím usiluje vyvolat dojem rozmařilého a
        požitkářského člověka, ale ve skutečném středu jeho zájmu jsou politické cíle,
        přičemž má pohnutky zcela jiné, než Alwarin Bílý. Riamův osud se začal odvíjet
        dlouho předtím, než se narodila většina lidí, elfů a trpaslíků, dnes žijících na
        Taře a Lendoru. Nedobrovolně se stal zásluhou Khara Démona drakočlověkem, spolu
        s&nbsp;devíti dalšími Arvedany. Jen on jediný zcela nepodlehl vůli svého pána a
        během času zjistil, že z&nbsp;povrchu Asterionu musí zmizet všichni drakolidé,
        jinak všemu živému hrozí nebezpečí ze strany zla většího, než je Khar Démon a
        jeho armády zvrácených skřetů. V&nbsp;Malé čtvrti je o něm dobře známo, že
        spolupracuje s&nbsp;Alwarinem na výzkumu starých arvedanských spisů a jeho
        hlavní snahou je přiblížit tyto poznatky prostým lidem ve formě příběhů.</p>
    <p>Nejvlivnější žena v&nbsp;Albireu, <span class=zdůrazněný>Lilia</span> z&nbsp;rodu Drastenů, třímá žezlo děkana
        Bardské akademie. Tato útlá a na pohled křehká žena se sametovým hlasem řídí rozsáhlou
        síť potulných pěvců, kteří putují po světě a baví lidi svými dojemnými baladami
        a rozvernými písněmi, přičemž zaslechnou množství novinek, zvěstí a zajímavých
        informací. Pod pláštíkem lehkomyslných bardů se tak skrývá jedna
        z&nbsp;největších informačních sítí, která má své uši všude. Původně tato síť
        sloužila k&nbsp;zaznamenávání zajímavých příhod a příběhů, jež by se daly
        ztvárnit do podoby balady. Později na žádost Alwarina Bílého začala Lilia
        shromažďovat všechny neobvyklé a zajímavé zprávy a dává je k&nbsp;dispozici
        Orlím poutníkům a Bílým kouzelníkům.</p>
    <p>Mnoho dalších lidí a spolků by si zasloužilo alespoň chvilku
        naší pozornosti, ale jakmile se zmíníme o jedné, museli bychom okamžitě napsat o
        deseti dalších, abychom někoho neurazili. Proto jen namátkou vybereme ještě
        jeden méně významný spolek, například <span class=zdůrazněný>Albirejské
        traviče</span>. V&nbsp;jejich řadách najdeme především bylinkáře, apatykáře,
        doktory a několik lidových léčitelů, používajících velmi specifické metody
        uzdravování pacientů. Jejich doménou jsou jedy, omamné látky, afrodiziaka,
        projímadla a jiné, drasticky působící přípravky vyrobené z&nbsp;rostlin.
        Albirejští traviči zkoušejí své dryáky především na zvířatech, ovšem někteří
        nedočkavci mezi nimi čas od času neodolají nutkání a vyzkouší je i na jinými
        způsoby stěží léčitelných pacientech.</p>
    <p class=tajné>V&nbsp;albirejském podzemí odkryla jedna skupinka
        dobrodruhů místnost s&nbsp;podivnými zářícími kruhy na stropě a podlaze.
        Čarodějové a theurgové odhalili, že kruhy jsou součástí důmyslného
        teleportačního systému, který dokáže přenášet pravděpodobně na velké vzdálenosti
        v&nbsp;nulovém čase. Prostě v&nbsp;jednu chvíli stojíte pod Albireem a
        v&nbsp;okamžiku se ocitáte tisíce kilometrů neznámo kde. Ovládání teleportu není
        na pohled složité, všehovšudy čtyři kamenné destičky s&nbsp;podivnými symboly a
        jedna obyčejná páka. Ovšem symboly na destičkách lze dotekem měnit a nastavit
        jednu z&nbsp;možných voleb, kterých jsou stovky. Navíc není jasné, kam vás
        zařízení přepraví. Několik teleportovaných dobrodruhů se ztratilo, jiní se
        vrátili polomrtví ze zasypaných jeskyní nebo nehostinných míst obydlených
        strašlivými stvůrami. Lord Firun tedy začal najímat dobrodruhy, aby prozkoumali
        různá místa, kam je může teleport dopravit. Za zajímavé objevy a nálezy
        arvedanských artefaktů se vyplácí velmi vysoké odměny, ale prozkoumání a
        odhalení bezvýznamné lokace se neplatí nic. Teleport po použití přibližně den
        nefunguje, a proto v&nbsp;této době není možné vyslat další skupinu.</p>
    <p class=tajné>Khar Démon vymyslel ďábelský plán na vyhlazení Města
        bílého mramoru. Hluboko v&nbsp;Bílých horách si nechal u Sarisiů (dnes už téměř
        vyhynulého národa) uvařit bezbarvý jed bez chuti a zápachu, rozpustný ve vodě,
        jehož jméno chas v&nbsp;dřívější dobách budilo hrůzu a smrtelné křeče už při
        pouhém vyslovení. Dnes recept na výrobu tohoto jedu nikdo nezná a Kharovi se
        dostal do ruky jen náhodou, když jeho mágové zkoumali starou arvedanskou
        knihovnu. Suroviny na tento lektvar je obtížné získat a jejich cena je
        astronomická, proto Sarisiové mohli vyrobit jen pár flakónků. Kharovy Noční
        stíny mají za úkol vylít chas do městského vodovodu a otrávit tak celé město.
        Celá akce podléhá přísnému utajení a Noční let o ní zatím vůbec nic netuší,
        přestože už třeba zítra se může změnit Albireo v&nbsp;město mrtvých.</p>
    <p class=tajné>Provokace jak ze strany agentů Východní dálavy, tak ze
        strany Nočního letu a Orlích poutníků jsou téměř na denním pořádku. Snaha
        zdiskreditovat toho druhého v&nbsp;očích obyčejných lidí a vládců sousedních
        říší vede ke krádežím cenných a tajných informací, podplácení vlivných úředníků,
        únosům a vydíraní. Ale poté, co byl zákeřně zavražděn almendorský atašé
        v&nbsp;Albireu (pachatelem byl Kharův Noční stín), stojí Orlí poutníci
        v&nbsp;nelehké situaci. Ultimátum z&nbsp;Nového Amiru hovoří jasně: „Pokud se
        vše do tří dnů nevyřeší, budeme vraždu velvyslance považovat za akt vyhlášení
        války“. Teď se musí nasadit všechny síly, aby se tato událost osvětlila./nnd*
    </p>
    <h2 id="Královská řeka">C.2 Královská řeka</h2>
    <div class=rámeček>
        <p class=přímá-řeč>Tato řeka není jen obyčejnou cestou do vnitrozemí Tary,
            k&nbsp;jejím pokladům, a do tábora našich odvěkých nepřátel, skřetů. Ona je
            příslibem naší budoucnosti a já vidím, jak její zpěněné vlny pohlcují šiky Khara
            Démona a jak tatáž voda zavlažuje naše pole. Královská řeka je řekou vítězství.
        </p>
        <p class=přímá-řeč>Gillen Mořeplavec</p>
    </div>
    <p>Největším vodním tokem
        protékajícím Dálavami je střední a dolní tok Královské řeky. V&nbsp;historii
        dobývání Tary sehrála tato řeka důležitou roli, neboť tvoří jednu z&nbsp;mála
        přístupových cest, jimiž se dá bez větších potíží proniknout Džunglí padlých
        stromů a doplout k&nbsp;Zelanským vrchům a Trhlinové pláni. Na počátku dobývání
        Tary hledaly lodě Čtyř království nejlepší a nejrychlejší přístupovou cestu do
        vnitrozemí jižního kontinentu. Kapitáni podnikali nebezpečné plavby proti proudu
        velkých řek, skrze těžce průchodnou džungli, a snažili se doplout do
        přívětivějších krajů. Až třetí výprava, která se plavila po Královské řece,
        dokázala dorazit k&nbsp;místu, kde řeka vstupuje do Džungle padlých stromů, čímž
        umožnila Čtyřem královstvím začít osídlovat Dálavy.</p>
    <p>Do oblasti Dálav vstupuje Královská řeka v&nbsp;hlubokém
        kaňonu, kterým odděluje východní a západní část Trhlinové pláně. Mohutnost
        kaňonu se odráží také v&nbsp;jeho názvu, který zní Obří trhlina. Stěny Obří
        trhliny mají velmi členitý tvar s&nbsp;mnoha výstupky a terasami, což umožňuje
        sestup až na dno kaňonu. Země v&nbsp;okolí obsahuje velké množství pyritu, který
        se ve&nbsp;slunečním světle na holých skalách leskne a odráží světlo do mnoha
        stran. Ve&nbsp;stěnách prolákliny lze spatřit také několik tunelů, vedoucích do
        malých jeskynních systémů, často obývaných orky. Několik těchto jeskyň patří
        k&nbsp;většímu komplexu chodeb a podzemních síní, spojených s&nbsp;Podzemní
        říší. Kromě orků žije ve zdejších tunelech také několik druhů létajících potvor
        podobných netopýrům a živících se krví zvířat nebo lidí, jejichž kousnutí někdy
        způsobí nemoc podobnou magarské horečce vyskytující se především v severní části
        Dálav. Postižený člověk upadá do blouznivých stavů, silně se potí a vidí věci,
        které ve skutečnosti neexistují a pokud není pod bedlivým dohledem, může si
        snadno ublížit. Po aldenu až čtrnácti dnech nemoc obvykle ustupuje. V hlubších
        částech jeskyní mají své brlohy tarští medvědi, zvířata obvyklá spíše v lesích
        na východ odtud nebo v horách na jihu. Živí se převážně rybami z Královské řeky,
        občas ale dokáží ulovit i slabého mustanga na Trhlinové pláni. Právě tito
        medvědi jsou příčinou, proč lidé ještě neprozkoumali zdejší jeskyně a
        nesestoupili tudy do Podzemní říše. Orkové znají téměř dokonale jejich život,
        dokáží je rozzuřit a chodbami přivést přímo k nezvanému vetřelci. Malá medvíďata
        si ochočují a používají k obraně svých jeskyní.</p>
    <p class="významné">Magarská horečka je nemoc přenášená bodavým hmyzem
        vyskytujícího se v&nbsp;západní části Džungle padlých stromů. Prvními symptomy
        jsou nadměrné pocení, mírné bolesti hlavy a náhlé závratě, které postupně
        přecházejí v&nbsp;delší období celkové dezorientace. V&nbsp;tomto stádiu umírá
        nejvíc obětí magarské horečky, protože si způsobí smrtelná zranění během
        blouznění, kdy člověk tělo neovládá a může tak skončit na dně řeky či bažiny.
        V&nbsp;poslední fázi nemoci doznívají bolesti hlavy a objevuje se zvracení, ale
        celkově je již nebezpečí zažehnáno. Domorodci v&nbsp;oblasti výskytu jsou vůči
        magarské horečce imunní, pravděpodobně díky pravidelnému žvýkání listů darnie
        světlé, která je také jediným známým protilékem. (Převzato ze spisu Nemoci
        tropického světa od Milia Hippora)</p>
    <div class=rámeček>
        <p class=přímá-řeč>Darnia světlá</p>
        <p class=přímá-řeč>Darnia světlá je malá, jen 8 cm vysoká bylina s&nbsp;drobnými,
            jasně růžovými květy. Od země jí na dlouhých stopkách vyrůstají tuhé a tlusté,
            tmavě zelené listy.</p>
        <p class=přímá-řeč>Darnia světlá je jediným známým lékem proti magarské horečce, ale
            díky oblastem svého výskytu není obecně dostupná. Spolu s&nbsp;dalšími
            rostlinami z&nbsp;Džungle padlých stromů by měla tvořit základní výbavu všech
            dobrodruhů, neboť jedině tak lze úspěšně čelit různým tropickým nemocím. Pro
            svou vzácnost a relativně malou známost se ještě v&nbsp;alchymistických dílnách
            nepoužívá.</p>
        <p class=přímá-řeč>Demut</p>
        <p class=přímá-řeč>Demut je to asi 30 cm vysoký polokeřík se zdřevnatělou lodyhou.
            Listy má krátké a na rubu plstnaté, květy jsou růžové a mají tvar rozevřeného
            zvonu.</p>
        <p class=přímá-řeč>Prostý lid používá demutu při kontaktu s&nbsp;vílami, permoníky a
            dalšími saly a jinými bytostmi ze Stínového nebo Vnějšího světa. Pálí se
            v&nbsp;chrámech před důležitými obřady, aby očistil jejich prostory od zbytků
            minulých rituálů a kouzel.</p>
        <p class=přímá-řeč>Z&nbsp;asterionských herbářů</p>
    </div>
    <p>Na konci Obří trhliny, necelých deset kilometrů od města
        Sintaru, se náhle veškerá voda v&nbsp;říčním korytu propadá o padesát metrů.
        Vznikají tím patrně největší peřeje v&nbsp;Dálavách, zvané Bílé vodopády. O pár
        desítek metrů dál se voda propadá znovu, ale tentokrát již jen o několik metrů.
        V&nbsp;jiných částech Dálav terén klesá směrem k&nbsp;moři pozvolna bez velkých
        srázů a náhlých zlomů terénu.</p>
    <p class=tajné>Stěna padajících hučících vod Bílých vodopádů skrývá vchody do
        jedné z&nbsp;největších skrýší pašeráků v&nbsp;Asterionu, doupěte Šedých vlků.
        Za vodopády vede úzká a velmi dobře zamaskovaná stezka, která končí
        v&nbsp;prostorné jeskyni. Obyčejné arvedanské artefakty, jako jsou například
        dračí přezky Ar Khenoru nebo stříbřité sandály, se v&nbsp;jeskyních za Bílými
        vodopády uskladňují po celý rok, ale předměty nesmírné ceny a poklady ohromné
        magické síly se zde uskladňují jen na krátkou dobu a jsou velmi silně střeženy.
        Později jsou vydány do rukou Zylovi, veliteli skřetích vojsk v&nbsp;Tisíci
        jeskyních a jednomu z&nbsp;drakolidí.</p>
    <p>Za Bílými vodopády se Královská řeka rozlévá do velké šířky a
        pomalu odtéká směrem k&nbsp;moři. Po obou stranách řeky pokračuje rovinatá
        krajina plání. Na pravé straně leží severní část Trhlinové pláně, na levém břehu
        občas slyší místní rybáři vytí smeček z&nbsp;Pláně vlků. Od Sintaru, ležícího
        blízko Bílých vodopádů, je Královská řeka splavná pro všechny říční čluny a
        menší námořní lodě a stává se největší dopravní tepnou v&nbsp;Dálavách. Denně
        plují na trase&nbsp;
        </span>Sintar&nbsp;–&nbsp;Kor&nbsp;–&nbsp;Albireo a zpět desítky kupeckých lodí
        po okraj naplněné všemi možnými druhy zboží. Kromě kupců se na řece občas objeví
        i loď s&nbsp;novými osadníky nebo pašerácké bárky, převážející přes Kor zboží
        zakázané smlouvou uzavřenou mezi Východní dálavou a Svobodnými městy. Na březích
        Královské řeky vyrostlo také mnoho menších rybářských osad s&nbsp;malým
        přístavištěm, protože v jejích vodách žije spousta ryb.</p>
    <p class=tajné>Celní prohlídka je vždy nepříjemnou záležitostí a platí
        to dvojnásob, když máte co skrývat. Proto si někteří obchodníci najímají
        skupinky dobrodruhů, aby tajně pronesli přes hranici nějakou tu cennost,
        arvedanský artefakt, drogu, omamnou látku nebo důležitý dopis. Je to rychlý
        způsob, jak přijít ke spoustě peněz, ale také možnost, jak snadno a bolestně
        přijít o život.</p>
    <p>Za Albireem, v&nbsp;němž je tok Královské řeky regulován, se
        vytvářejí četná slepá ramena a množství dlouhých úzkých ostrovů. Po pravé straně
        tudy vede frekventovaná cesta z&nbsp;Albirea do Nového Amiru, kterou projíždějí
        denně desítky kupeckých vozů. Ty občas přepadnou říční piráti nebo lapkové,
        kteří mají své skrýše zamaskované na některém z ostrovů. Vojáci z Albirea občas
        namátkou několik prohledají, ale lupiči jsou při stavbě svých doupat velmi
        vynalézaví a dokáží je zrakům pátrajících vojáků šikovně ukrýt. Pátrací skupina
        se tak vrací do Albirea většinou s prázdnou.</p>
    <p>V&nbsp;důsledku množících se pokusů o pašování vyhlásil
        nedávno Lord Firun pro kupecké lodě „dočasně“ zákaz přistávat na březích
        Královské řeky kdekoliv mimo přísně vymezená místa. Tento zákaz platí na řece
        všude, kam až sahá vliv Svobodných měst. Trestem za jeho porušení je pokuta,
        v&nbsp;případě opakovaného prohřešku dokonce zabavení lodi i s&nbsp;nákladem
        nebo uvěznění pachatele. Dodržování nařízení přísně kontrolují hlídky, které
        můžete potkat jak na řece, tak i na jejích březích.</p>
    <p>V Torských pahorcích se z&nbsp;Královské řeky stane dravá
        řeka. Koryto se zúží, voda proudí rychlým tempem a místy se vytvářejí peřeje a
        vodní víry. Plavba v&nbsp;této oblasti je dosti nebezpečná a také vysilující a
        vyžaduje od kormidelníka a posádky bezchybný výkon. Ani ten však mnohdy nemusí
        stačit k&nbsp;tomu, aby tudy loď bezpečně proplula. Kdo chce mít skutečně
        jistotu, že se jeho náklad dostane na druhou stranu Torských pahorků, najme si
        některého ze zdejších lodivodů. Ani ten však není příliš platný na jaře, když
        voda stékající z&nbsp;hor daleko na jihu zvedne a rozbouří hladinu veletoku
        natolik, že ani nejzručnější posádka nezabrání nárazům lodi na okolní skaliska.
        Po proudu tak plují jen nejodvážnější kapitáni s&nbsp;nejpevnějšími plavidly a
        nahoru po řece se nedostane nikdo. Za Torskými pahorky se Královská řeka opět
        rozlije do několikamílové šíře a líně se plazí k&nbsp;Vnitřnímu moři.
        V&nbsp;této oblasti je již notně přiživována vydatnými dešti, a proto se
        v&nbsp;jejím okolí nachází několik mokřad a malých bažin, které obývá mnoho
        druhů ptáků. Zajímavým zdejším ptačím druhem je čápům podobný jabiru, jehož
        kosti patří k&nbsp;jedné z&nbsp;komponent vynikajícího skládaného luku známého
        pod jménem „ramawi“.</p>
    <p class="významné">Tajemství výroby ramawi je pečlivě střeženo lesními elfy,
        protože tento luk v&nbsp;některých oblastech předčí zbraně vyráběné z&nbsp;větví
        rubiského tisu. Kromě kostí jabira je ke zhotovení ramawi potřeba zvířecí šlachy
        (nejlépe medvědí) a vlákna bangwatu, z&nbsp;nichž se splete tětiva. Elfové
        obvykle zdobí ramawi třemi barevnými pírky a poté s&nbsp;lukem podstupují
        rituál, v&nbsp;němž mu dodávají schopnost neminout cíl a vyslat střelu
        s&nbsp;vysokou razancí. Na kvalitě provedeného rituálu velmi záleží konečné
        vlastnosti zbraně a nejlepší ramawi dostávají svá vlastní jména. U luků
        z&nbsp;rubiského tisu není možné podobný rituál úspěšně provést.</p>
    <p class=tajné>Na jaře, když je řeka proti proudu zcela nesjízdná, musí
        lodi čekat, než řeka odplaví roztátý sníh z&nbsp;jižních hor. Kupcům nezbývá,
        než objíždět Torské pahorky, což hodně zdržuje a brzdí obchody, pokud nechtějí
        riskovat setkání s&nbsp;obry, kteří v&nbsp;této oblasti žijí. Někteří nedočkavci
        si proto platí skupinku dobrodruhů, která je má bezpečně provézt krajem
        obrů.</p>
    <p class="významné">Ke Královské řece se vztahuje jeden všeobecně rozšířený
        příběh, vyprávěný lidem prvními Arvedany. V časech Devíti knížectví stál v čele
        náboženského života Arvedanů velekněz, který vlastnil diamant velikosti lidské
        pěsti s magickými schopnostmi zvaný „slza boha slunce“ neboli árium tumap. Tento
        divukrásný kámen měli podle pověsti donést trpaslíci z hlubin Podzemní říše a ve
        skrytém městě Axara jej čarodějové a kněží obdařili magickou mocí. S pomocí
        árium tumapu lze plynule přecházet do Stínového světa a dostat se až k
        Zapovězeným místům, k sídlům samotných bohů. Posledním držitelem slzy boha
        slunce byl velekněz Deorigan. Na cestě do Derteonu, u brodu přes Královskou
        řeku, jej přepadl oddíl Kharových vojáků vedený odporným skřetem Farr Gromem.
        Celý Deoriganův doprovod pobili a jeho samotného zatlačili až těsně k brodu.
        Tehdy se velekněz vrhl do vln i s diamantem sevřeným v pěsti, aby našel na dně
        řeky rychlou smrt. Jeho tělo se nikdy nenašlo a árium tumap také ne. Lidé věří,
        že stále ještě někde v bahnitých nánosech střeží mrtvý Deorigan svůj poklad,
        stále svírá v kostnaté ruce árium tumap.</p>
    <h2 id="Dunrilean">C.3 Dunrilean</h2>
    <div class=rámeček>
        <p class=přímá-řeč>To, že sem vodkrágloval třináct chlapů a stejně tolik ženskejch a
            děcek, že vokrádám každýho kořena, kerej se mi připlete do cesty, a že vobčas
            prodám ňákýho chudáka do votroctví, ze mě ještě nedělá zrůdu. Todle tady přece
            dělá každej.</p>
        <p class=přímá-řeč>Výpověď jednoho z&nbsp;členů Michova gangu</p>
    </div>
    <p>Dunrilean je přístav ležící v&nbsp;deltě Královské řeky,
        sloužící jako překladiště mezi námořními a říčními loděmi. Leží asi dvacet pět
        kilometrů od místa, kde se tok vlévá do moře, a pro velké zámořské transporty je
        přístupný jen za přílivu.</p>
    <p>Ač by se mohlo zdát, že na tak strategickém místě bude
        panovat čilý ruch, není tomu tak. Důvodem pro to jsou mimořádně nepříznivé
        podmínky pro osídlení, ostatně jako na většině území Džungle padlých stromů.
        Vysoké teploty, časté deště, dotěrný hmyz, neustálý zápach a častý výskyt nemocí
        odrazují kohokoliv, aby tu pobýval jen o minutu déle, než je nutné. Přesto se v
        Dunrileanu vždy najde dost takových, kteří tu musí na nějaký čas zůstat a pár
        takových, kterým se toto místo z&nbsp;roztodivných důvodů líbí nebo se jim
        alespoň vyplatí se tu nějakou dobu zdržet.</p>
    <p>Nejvíce obyvatel žije z&nbsp;překládání zboží v&nbsp;přístavu
        z&nbsp;lodí do skladů a zpět, resp. přímo z&nbsp;lodě na loď. Kromě toho
        v&nbsp;nevydlážděných ulicích města (i když ulice je možná příliš honosné slovo)
        stojí několik ubytovacích hostinců pro ty, kteří nechtějí strávit čekání na loď
        poleháváním v&nbsp;okolí a vydáváním se všanc krokodýlům a jiné divé zvěři.
        Jinak je tu, jak je zvykem, množství přístavních taveren, hospod a náleven různé
        kvality, výše cen i typického osazenstva.</p>
    <p>Častými hosty bývají vojáci z&nbsp;pevnosti, která má chránit
        tento důležitý komunikační uzel. Velitel posádky, podřízený nyní novoamirskému
        guvernérovi, je neomezeným vládcem města a jeho okolí, což v&nbsp;minulosti i
        současnosti vedlo ke korupci na nejvyšší úrovni. Na rozdíl od obyčejných vojáků
        si tak můžou velitelé kompenzovat nevýhody, které služba v&nbsp;této výspě
        civilizace má. Koneckonců, přeložení sem se počítá za jistý druh trestu a mnoho
        z&nbsp;těch, kteří sem byli přeloženi v poslední době vzbudili u královských
        úředníků a loajálních velitelů podezření ze sympatií s&nbsp;albirejským
        povstáním.</p>
    <p>Typickým příkladem takové přístavní putyky je nálevna Nový
        začátek. Název je tak trochu ironií, protože tady, u nejlevnější kořalky ve
        městě, končí právě ti, kteří už propadli zoufalství a malomyslnosti. Je dobře
        známo, že mnoho z&nbsp;těch, kteří si zaplatí cestu lodí přes moře do
        Dunrileanu, již nemá dost peněz na plavbu po Královské řece a spoléhá na štěstí,
        že se jim po cestě podaří někde prostředky získat. Některým opravdu fortuna
        přeje a jsou najati na některou z&nbsp;lodí jedoucích do nitra kontinentu nebo
        se vezou jako černí pasažéři. Část si jich cestu odpracuje jako přístavní
        dělníci nebo se nechají naverbovat. A ti, na které se smůla lepí jako košile na
        zpocené tělo, skončí v&nbsp;Novém začátku. To velmi dobře vědí všichni, kteří
        hledají podobné zoufalce a lidské trosky s nabídkami, které by člověk
        v&nbsp;lepší situaci normálně odmítl byť jen vyslechnout. Zde začíná svou
        zločineckou dráhu mnoho tarských nájemných vrahů, bezohledných zlodějů a
        dobrodruhů, jejichž činy nejsou zrovna ušlechtilé. Hostinský, kterému se říká
        Černák, to trpí bez námitek, a pokud verbíři nešetří zlaťáky, rád jim i pomůže a
        poradí. Nezkušený dobrodruh začátečník se tak snadno může dostat do osidel
        Kharových Nočních stínů, agenta Zlatého kruhu nebo Amirského tetragonu a nebo
        člověka pracujícího pro Černou vdovu.</p>
    <p>Za zmínku v tomto bědném přístavu stojí ještě chrám Paní vod
        Dunril, po které je celé městečko pojmenováno. Místní komunita kněžích rozhodně
        netrpí nedostatkem, protože je vydržují zástupy námořních i říčních kapitánů i
        majitelů lodí, kteří prosí nebo děkují za úspěšnou a ničím nerušenou plavbu. Na
        prostranství před chrámem se dojednává mnoho menších i větších transportů zboží
        a pasažérů a kněží také mají dokonalý přehled o všech připlouvajících,
        zakotvených a odjíždějících lodích.</p>
    <p class=tajné>V&nbsp;Dunrileanu zakotvila také banda vedená Tříprstým
        Michem, postrach všech ještě trochu poctivých lidí. Mich má podplacené všechny
        důležité lidi ve městě, snad kromě kněží a kněžek, protože chrám Paní vod je
        jediným místem, kde nemá žádný vliv. Každý obchodník, řemeslník a dobrodruh mu
        musí platit daň za život a právo procházet se po ulicích. Kdo nezaplatí, skončí
        na dně řeky nebo hluboko v&nbsp;pralese v&nbsp;žaludcích lidožravých
        domorodců.</p>
    <p class=tajné>Dunrilean je ideálním místem, kde je možno sestavit
        novou družinu dobrodruhů. Proto nyní uvedeme několik našich variant, jak je
        možné dostat hráče rychle do děje a z&nbsp;jejich postav vytvořit sehraný tým.
        Dunrilean je místem podlých zlodějů a podvodníků nejtvrdšího zrna, tudíž může
        každého z&nbsp;dobrodruhů někdo podvést či okrást a oni jej pak společnými
        silami budou pronásledovat. Bohatý kupec může hledat doprovod a ochranu své
        osoby. Lstivý překupník s&nbsp;falešnými arvedanskými artefakty využije
        skutečnosti, že postavy jsou dosud nezkušené, a zatáhne je do něčeho nekalého,
        jako je například doručení objednané zásilky (obsahující právě repliku
        skutečného magického předmětu).</p>
    <h2 id="Soravsko">C.4 Soravsko</h2>
    <div class=rámeček>
        <p class=přímá-řeč>Copak vy neslyšíte ten srdceryvný nářek kácených stromů, tu ozvěnu
            bolestných výkřiků z&nbsp;časů dávno zašlých, jak se mísí se sténáním palem, do
            nichž se zatíná chtivé ostří sekery? Vyndejte si už konečně prsty z&nbsp;uší a
            poslouchejte, jaké dílo zkázy jste způsobili, než bude pozdě. Neboť když
            neslyšíte nářek hvozdu, nemůžete slyšet ani tu pomalu odříkávanou, strašlivou
            kletbu, která se nezadržitelně valí na vaše hlavy.</p>
        <p class=přímá-řeč>Řeč jednoho ze členů Bratrstva dlouhých kápí k&nbsp;soravským
            dřevorubcům</p>
    </div>
    <p>Kraj na východ od toku Královské řeky mezi Elfími kopci a
        Miramskou plání až po první stromy Červeného lesa se někdy souhrnně označuje
        jako Soravsko. Dříve byl celý porostlý lesem, ale skřetí otroci zde po pádu
        Devíti knížectví vykáceli rozsáhlé oblasti, aby mohli pěstovat potravu pro své
        pány. Časem přestal být zdejší kraj pro Khara a jeho skřety zajímavý, a tak jej
        nechali napospas přírodě. Z polí se staly travnaté louky mezi nimiž jsou dva
        souvislé porosty, Les černých bříz a Les Luny. Přistěhovalci pokračovali
        v&nbsp;klučení lesů, což se krajně nelíbilo druidům, a proto se tomu snažili
        zabránit. Došlo k&nbsp;několika potyčkám mezi jejich stoupenci a dřevorubci, při
        nichž bylo zraněno několik desítek lidí. Přesto druidové ničeho nedosáhli a byli
        navíc guvernérským dekretem vyhnáni ze Soravska. Někteří z&nbsp;nich se ovšem
        dodnes nevzdali myšlenky, že Soravsko bude znovu zcela zalesněno a připravují
        řadu „přírodních“ pohrom a sabotáží, kterými chtějí lidi odtud vyhnat.</p>
    <p class=tajné>Druidové sami nemohou vkročit na území Soravska, a tak
        hledají prostředníky, kteří by zanesli do této oblasti několik semen velice
        agresivního plevelu, schopného zničit celou úrodu a navíc velmi těžce
        zničitelného. Ten, kdo přijme úkol druidů, se musí připravit na hněv obyvatel
        Soravska a později i na oddíly vyslané Orlími poutníky, urputně pátrající po
        záškodníkovi.</p>
    <p class=tajné>Druidové začali zamořovat Soravsko neznámou rostlinou,
        jež rychle ničí všechnu úrodu a zarůstá pastviny. Samotní druidové nebyli
        v&nbsp;této oblasti spatřeni, a proto zde musí mít své komplice, nenápadně se
        pohybující krajem. V&nbsp;sázce je zajištění jídla pro tisíce lidí, protože
        neúspěch bude jistě znamenat hladomor. Ten, kdo přijme úkol od zdejších sedláků,
        se musí připravit na nástrahy neznámých záškodníků a mocná lesní kouzla
        rozhněvaných druidů.</p>
    <p>Ve vykácených oblastech se nacházejí zemědělské usedlosti a
        malé vesničky živící se pěstováním plodin a chovem dobytka. Najdeme zde
        citrusové sady, lány kukuřice, pšenice, cukrové třtiny a slunečnic a bavlníková
        pole. Několik statkářů pěstuje také olivy, melouny, podzemnici olejnou, mango,
        banány a ananasy. Horká léta a velmi mírné zimy bez mrazů, tak typické pro
        zdejší subtropický pás, umožňují bohatou sklizeň dvakrát do roka (pokud je
        občasný nedostatek srážek nahrazen zavlažováním). Z&nbsp;domácích zvířat
        chovaných na statcích převládají buvoli, osli, kozy a drůbež.</p>
    <h3 id="Les Luny">C.4.1 Les Luny</h3>
    <p>Porost Lesa Luny tvoří především teplomilné listnaté stromy.
        Na okrajích můžete spatřit také několik druhů divoce rostoucích citrusů, zejména
        pomerančovníky a citroníky. Podél pravého břehu Měsíční řeky vede z&nbsp;Albirea
        do Miramu dobře udržovaná kamenná cesta, postavená na chátrající stezce z
        dřívějších dob, kdy zde pobývali skřeti. Mezi Královskou řekou a západním
        okrajem Lesa Luny byla také postavena kamenná cesta vinoucí se okolo Elfích
        kopců a dále podél toku řeky Rubis až do Nového Amiru. Obě cesty používají
        zejména kupci. V&nbsp;Lese Luny se těží dřevo, používané na stavbu zemědělských
        usedlostí a ohrad v&nbsp;Malých loukách a občas také ke stavbě domů
        v&nbsp;Albireu.</p>
    <div class=rámeček>
        <p class=přímá-řeč>13. zelence 839 – Zatčení</p>
        <p class=přímá-řeč>Dnešek byl den plný zvratů. Dopoledne jsem na audienci Denfelovi
            pohrozil, že pokud naše požadavky nepředá panovníkovi, dopravíme na sever důkazy
            o korupci a sumách, o které díky ní přichází královská pokladna. Guvernérova
            reakce byla bezprostřední a neočekávaná. Brzy po poledni k&nbsp;mému domu
            dorazila eskorta vojáků s&nbsp;příkazem mě zatknout. Vedli mě ulicemi jako
            nějakého zločince a to mě asi zachránilo. Zpráva o mém zadržení se rychle
            roznesla a mí přátelé Poutníci mi přišli na pomoc. Napadli můj „doprovod“ a
            společně jsme uprchli z&nbsp;Albirea. Teď se schováváme v&nbsp;Lese Luny a
            přemítáme, co dál. Zdá se, že budeme muset hledat jiné způsoby, aby nám guvernér
            a vládci z&nbsp;Lendoru začali naslouchat.</p>
        <p class=přímá-řeč>Úryvek z&nbsp;deníku lorda Firuna</p>
    </div>
    <p>Les Luny s oblibou používají Kharovy Noční stíny operující v
        Albireu a okolí k různým schůzkám s&nbsp;informátory a setkáním se spojkami.
        Pečlivě ukryté doupě asi pět kilometrů od okraje lesa využívají také jako skrýše
        pro šifrované vzkazy ostatním agentům. Jistě by bylo jednodušší zřídit si takové
        místo přímo v&nbsp;Albireu, ale Noční let Orlích poutníků dost spolehlivě
        odhaluje jakékoliv náznaky špionážní činnosti, a proto je lepší scházet se mimo
        jeho dosah. Úkryt v Lese Luny byl bezpečný až do nedávné doby, kdy se začaly
        ztrácet některé kódované zprávy a jednoho informátora našli na okraji lesa s
        podříznutým hrdlem. Kharovi agenti okamžitě omezili svou činnost na minimum a se
        zoufalým úsilím se snaží najít stopy po záškodníkovi, který jim tyto
        nepříjemnosti působí.</p>
    <p class=tajné>Kharovy Noční stíny začaly najímat družiny dobrodruhů a
        platí jim jak za pátrání v albirejském podsvětí, zejména v Nočním letu, tak za
        neustálé sledování doupěte v lese. Tajemným narušitelem Kharovy sítě však není
        Noční let, ale hraničář Seka, žijící v nitru Lesa Luny a člověk sympatizující se
        Zylem Červeným. Když se dopátral činnosti Kharových Nočních stínů ve svém lese,
        začal krást tajné zprávy a předával je Zylovým agentům. Jednou byl však
        přistižen a musel očitého svědka odstranit, proto ten mrtvý informátor./nnd*
    </p>
    <h3 id="Malé louky">C.4.2 Malé louky</h3>
    <p>Mezi Lesem Luny a Lesem černých bříz se nachází pruh úrodné
        země porostlý bujnou travou, zvaný Malé louky. Jakmile byla zdejší oblast
        prozkoumána a zabezpečena, usadilo se tu mnoho sedláckých a statkářských rodin,
        které nezajímají války se skřety a úžasné a mocné artefakty dávno vymřelých
        národů, ale spíše to, jaká bude letos sklizeň a za kolik budou kupci brát jejich
        plodiny, s nimiž měli tolik práce. Většina zdejších sedláků má silný vztah k
        půdě, jsou to poctiví, tvrdohlaví a v podstatě docela jednoduší lidé. Malé louky
        přijali za svůj domov, který by teď neopustili za žádnou cenu, ale nové
        přistěhovalce a poutníky vítají s&nbsp;otevřenou náručí, pokud to ovšem nejsou
        násilníci, otrapové nebo lenoši. Každý den pro ně začíná asi půlhodinovou
        modlitbou k Paní úrody, které se účastní všichni lidé na statku, do posledního
        čeledína a děvečky. Na větších statcích stojí dokonce malé kaple. Sousedé se
        každý druhý nebo třetí večer scházejí na jednom statku, aby si zavdali dobrého
        vínka, popovídali a zahráli karty. V&nbsp;Malých loukách je na osmdesát poměrně
        velkých statků, skládajících se z dvou až tří obytných budov, chléva, stájí a
        sýpky, které pěstují obilniny a zeleninu, chovají drůbež, krávy a koně, vysazují
        ovocné sady a pečují o ně. Část úrody prodávají výkupčímu z&nbsp;Albirea za
        sníženou cenu, což je jejich druh platby za ochranu území a majetku.</p>
    <p class="významné">Mezi nejoblíbenější společenské hry v&nbsp;Dálavách patří
        karetní hry (Potopený koráb, Šábles nebo Hrad), různé druhy hry v&nbsp;kostky,
        hádanky (ty pocházejí původem od hobitů, kteří jsou v&nbsp;nich opravdovými
        přeborníky) a Fingarth, zvláštní druh deskové hry přinesený na povrch Asterionu
        starými trpaslíky. Ve Fingarthu má každý hráč sedm figur, symbolizujících členy
        válečnického klanu v&nbsp;Podzemní říši, a s&nbsp;nimi musí na spletité a
        nesymetrické hrací ploše vyřadit z&nbsp;další hry všechny figury soupeře.
        Fingarth mohou hrát současně až čtyři hráči, obvykle však počet hráčů závisí na
        velikosti a druhu hrací desky.</p>
    <p>V jihozápadní části Malých luk má svou usedlost moudrý a
        všemi okolními lidmi vážený vysloužilý dobrodruh Lithar. Jeho předešlý život byl
        pestrý na nebezpečné události a hrdinské skutky, zúčastnil se mimo jiné útoku na
        skřetí hrad v&nbsp;Labyrintu nebo nájezdů na orky v&nbsp;okolí Sintaru. Kromě
        mnoha bojovnických trofejí a jizev získal také rozsáhlé znalosti o lidských
        povahách, politice, strategii a řešení krizových situací. Pak Lithar jednoho dne
        zjistil, že je již příliš starý na honičky se skřety a souboje s&nbsp;příšerami.
        Usadil se v&nbsp;Malých loukách, oženil se a začal pěstovat bavlnu a len.
        Kdykoliv některý ze sedláků potřebuje radu nebo dojde k&nbsp;hádce mezi dvěma
        sousedy, je Lithar tím, kdo se problém pokusí vyřešit. Jeho slovo platí a
        považuje se v Malých loukách za zákon. Právě na Litharovu radu před pěti lety
        svou úrodu neodevzdali guvernérovým vojákům, ale raději ji poslali do Albirea
        příznivcům lorda Firuna. A v případě, že se objeví v okolí škodná, ať je to
        divočák či osamělý goblin, Lithar opráší svůj starý luk a vypořádá se i s&nbsp;touto nepříjemností.</p>
    <p class=tajné>V současnosti se nepříjemnosti začaly kupit jedna na
        druhou. Statkáři se hádají nezvykle často, škodné je více než v&nbsp;minulých
        letech a navíc se v okolí Bělohlavova statku začala objevovat zvířata se dvěma
        hlavami a ohnivou srstí, nahánějící hrůzu a ničící úrodu. Zvon v&nbsp;jeho kapli
        už lidé neslyšeli dlouhé aldeny, zato však k němu chodí spousta divných lidí a
        nových přistěhovalců. Starousedlíci jen kroutí hlavou a vyčítají si, že kdy měli
        s tímto podivínem něco do činění. Bělohlav na svém statku uctívá jednoho ze
        slabších zlých bohů, přináší mu zvířecí oběti. Hostí u sebe padlého kněze, který
        ze zvířecích mrtvol vytváří pekelné zrůdy a vyvolává duše dávno zemřelých.
        Přestože se tyto praktiky sedlákovi moc nelíbí, trpí je, aby si nerozhněval
        svého boha.</p>
    <h3 id="Les Černých Bříz">C.4.3 Les Černých Bříz</h3>
    <p>Na východ od Lesa luny, za Malými loukami, vrhají na zemi
        stín stromy patřící k Lesu černých bříz. V&nbsp;sousedství lesa se nacházejí dvě
        významnější lidská sídliště, Athor na severovýchodě a Podlesí ležící blízko
        severního okraje. Uprostřed lesa pramení čtyři řeky – Temná řeka, Východní řeka,
        Klidná řeka, Černá řeka – a odtékají každá jiným směrem. Jejich prameny jsou
        syceny Velkým smaragdovým vodotryskem, který zde tvoří vstup do Podzemní říše.
        Severní částí Lesa černých bříz prochází stará arvedanská cesta vedoucí zAlbirea
        do Athoru.</p>
    <p>Přestože tento les se nemůže co do rozlehlosti rovnat hvozdům
        na východě, je dost rozsáhlý na to, aby skryl tajemství a vzbudil bázeň
        počestných obyvatel Dálav. Vždyť už jen ta voda v&nbsp;řekách, které z&nbsp;lesa
        vytékají, je nepřirozeně tmavá a téměř se ve slunečních paprscích neleskne.
        Okrajové části přitom vypadají celkem mírumilovně. Les zde není nikterak hustý,
        korunami stromů pronikají četné sluneční paprsky a osvětlují okolí. Stromy
        vypadají zdravě a přirozeně, slyšíte zpěv ptáků v korunách a občas zahlédnete
        koutkem oka pohyb, když vyrušíte některého z místních zvířecích obyvatel. Ovšem
        čím více se blížíte do středu, tím se les stává temnějším a tajemnějším. Koruny
        stromů se navzájem proplétají a propouštějí stále méně světla, vzduch těžkne a
        okolí je tiché, jako by vás les pozorně sledoval a čekal co uděláte. Objevuje se
        zde strom velmi podobný bříze, jen jeho kůra má namísto bílé barvy barvu černou.
        Těžko si lze představit, jak by tento les vypadal v&nbsp;samém svém srdci, kdyby
        temnotu lesa náhle nepřerušily tři kopce. Lidé těmto kopcům říkají Tři bratři, a
        právě z&nbsp;nich pramení všechny čtyři řeky vytékající z&nbsp;lesa. Jejich
        úbočí šplhají téměř do výšky sto metrů nad okolní terén a vrcholky kopců,
        porostlé pouze trávou a malými keři, ční majestátně nad koruny stromů. Také
        údolí mezi nimi není zcela zarostlé stromy.</p>
    <p class="významné">V&nbsp;době osídlování Tary lidmi ze Čtyř království byla
        uprostřed lesa vytvořena jedna ze skřetích základen, které velel starý druid. Ne
        že by měl skřety obzvlášť v lásce, ale proti nenasytným lidem a drzým osadníkům
        roztahujícím se po celém okolí, kácejícím bezohledně les a beztrestně hubícím
        zdejší zvěř se zdáli být těmi nejlepšími spojenci. Jako ochranu před lidmi navíc
        proměnil vnitřní část lesa v&nbsp;temný hvozd a změnil bělostné břízy
        v&nbsp;pokřivené černé stromy.</p>
    <p>Po několika výpadech ze strany skřetů však byla tato základna
        objevena a na místo poslal tehdejší guvernér skupinu padesáti vojáků, vedenou
        zkušeným hraničářem Dasenem. Dasenovi se podařilo vytvořit ochranný štít kolem
        vojenské družiny a neutralizovat tak kouzla temného hvozdu. Vojáci se opatrně
        přiblížili k&nbsp;srdci lesa a obklíčili skřetí tábor v&nbsp;údolí mezi Třemi
        bratry. Hodinu po východu slunce tábor přepadli a zajali nebo zabili všechny
        skřety. Ani jeden nestačil uniknout. Temný druid sice padl Dasenovým mečem, ale
        ještě před svou smrtí jej proklel strašnými slovy pronesenými v&nbsp;prastarém
        jazyce Arvedanů. Taková kletba má obrovskou moc a Dasen to věděl.</p>
    <p>Při důkladné prohlídce skřetího tábora a Tří bratrů objevili
        vojáci vstup do podzemí, které velmi pečlivě prozkoumali. Podzemí mělo dvě
        patra, navzájem propojená dvěma schodišti. Vrchní patro sloužilo především pro
        ubytování skřetů, byla zde také kuchyně, malá spižírna a sklad zbraní.
        V&nbsp;druhém menším patře byl velký sklad potravin a několik žalářních cel.
        Jednu ze stěn v&nbsp;podzemí nahrazoval Velký smaragdový vodotrysk, obrovský
        sloupec tmavě zelené vody z hlubin Asterionu, kterým se dá po úzkém a velmi
        chatrně vypadajícím můstku projít skrz a vstoupit tak do prvních sálů Podzemní
        říše. Vojáci ale tento skrytý vchod neobjevili.</p>
    <p>Po čase začala kletba seslaná na Dasena účinkovat. Při jedné
        z&nbsp;výzvědných výprav do skřetího ležení omylem zabil svého nejlepšího
        přítele, jelikož viděl ve vycházejícím slunci pouze jeho siluetu a&nbsp;
        </span>považoval jej za skřetí hlídku. Když
        poznal svůj omyl, rozpomněl se na kletbu temného druida a z&nbsp;úst se mu
        vydral hlasitý výkřik bezmoci a nenávisti. Ten přilákal několik skřetů, kteří
        Dasena hravě přemohli a odvlekli do tábora. Zde skončil svůj život po mnoha
        hodinách nelidského mučení a nepředstavitelné trýzně, což můžeme potvrdit my
        všichni, kdož jsme skřetím mučením prošli.</p>
    <p>Východní dálava neměla dost vojáků na to, aby hlídala podzemí
        pod Třemi bratry, a tak se skřeti po nějaké době vrátili tajným vchodem zpět do
        Lesa černých bříz a nerušeně sbírají síly na další výpady. V&nbsp;současné době
        se veškeré otevřené útoky skřetí posádky pod Třemi bratry omezují na přepady
        statkářských usedlostí v&nbsp;Podlesí a okolí, kterými doplňují potraviny
        v&nbsp;jejich skladišti.</p>
    <p class=tajné>Spolu se skřety přišel i mocný kouzelník Werkan, který řídí
        jejich výpady do okolních vesnic a usedlostí a který také přilákal několik
        trollů a dva dvouhlavé obry. Werkan je ve spojení se Zylem, červeným
        drakočlověkem, a slouží mu jako velitel rozvědky. K&nbsp;němu přicházejí Noční
        stíny podávat hlášení o výsledcích svých špionážních, lupičských a vražedných
        akcích a připravují se zde na zvláště nebezpečné úkoly. Hlavním Werkanovým
        zájmem je ovšem Velký smaragdový vodotrysk. Podle jedné skřetí legendy totiž
        jeho vody v určitou dobu vyplavují zářivě zelené oblázky světélkující ve tmě,
        které mají moc hojit jakékoliv rány, omlazovat a snad i mohou zajistit
        nesmrtelnost. Tyto zázračné kameny se však objevují jen krátce a pouze jednou za
        sedmnáct set dní a chvíli po té, co dopadnou z Velkého smaragdového vodotrysku
        na pevnou zem, se rozplynou ve vzduchu.</p>
    <p class=tajné>Z Athoru do Albirea má být dopravena zásilka velmi
        cenných věcí objevených v&nbsp;podzemí starého Athoru. Byl vypracován plán, že
        větší skupina vojáků pojede po obvyklé trase (tj. oklikou kolem Lesa černých
        bříz) a naláká na sebe případné útoky zlodějů, skřetů či agentů Almendoru, Zyla
        nebo Khar Démona. Mezitím malá skupinka dobrodruhů pronikne skrz Les černých
        bříz po arvedanské cestě a bezpečně donese skřínku s&nbsp;poklady na místo
        určení.</p>
    <h3 id="Podlesí">C.4.4 Podlesí</h3>
    <p>Toto malé městečko leží u severní hranice Lesa černých bříz a
        díky své slabé ochraně láká k&nbsp;útokům skřety daleko více než opevněný Athor
        bráněný oddílem dobře vycvičených vojáků. Lidé si po čase na skřety zvykli a
        začali jim část své úrody odevzdávat dobrovolně. Osadníci v Podlesí pocházejí
        povětšinou ze severní části Almendoru, která kdysi patřila Storabsku. Prudkost a
        horkokrevnost jejich dávných pohanských předků je jim naprosto cizí, v průběhu
        let se z nich stali apatičtí, se vším smíření lidé, kteří přijmou nadvládu snad
        kohokoliv. Jejich oblíbeným rčením je sousloví „Nějak bylo, nějak bude a my s
        tím nic nenaděláme“. Pro pány ve velkých městech je Podlesí jen zapadlou
        vesnickou dírou, u níž nestojí za to, aby sem byl vyslán trestný oddíl
        z&nbsp;některého z&nbsp;většího měst a místní posádka není schopná se se skřety
        vypořádat a snad se ani do takového nejistého podniku vrhat nechce.</p>
    <p>Celé Podlesí je postaveno ze dřeva, vytěženého
        v&nbsp;nedalekém lese. Jedinou kamennou stavbu ve vesnici představuje silnice
        vedoucí z&nbsp;Gver Graenu do Athoru, která Podlesím prochází a tvoří jeho
        hlavní ulici. Okolo ní se tlačí většina domů v&nbsp;městečku. Všechny ostatní
        domy jsou roztroušeny po blízkých loukách, obklopeny obdělanými poli a ohradami
        zaplněnými buvoly a koňmi. Na skrovném městském tržišti se prodávají především
        potraviny, obilí, mléko, zelenina, drůbež nebo koně.</p>
    <p>V Podlesí žije okolo osmi set obyvatel pracujících především
        v&nbsp;oblasti pěstování a zpracování zemědělských produktů. Významné jsou
        zejména dva zdejší lihovary, které zužitkovávají cukrovou třtinu pěstovanou na
        polích za městem. Vyrábějí z&nbsp;něj rum slušné kvality, jedinou věc, kterou je
        Podlesí známé dál než třicet kilometrů od městečka. Kvalitu nápoje ostatně
        náležitě oceňují i skřeti, neboť významnou část jejich lupu tvoří právě rum.
        Obliba lihoviny u těchto nájezdníků inspirovala jednoho místního výrobce při
        volbě jejího jména. Zdejší rum tak dostal název Podleský skřet. Díky němu se zde
        občas zastaví některý z&nbsp;kupců putujících do Athoru nebo Gver Graenu, a při
        té příležitosti rozloží svůj krámek se zbožím.</p>
    <p class="významné">Volba starosty ve všech sídlištích Svobodných měst leží v
        rukou místních lidí. Kruh Orlích poutníků ale musí potvrdit nového starostu v
        jeho funkci. Pokud mu zvolený kandidát z&nbsp;nějakého důvodu nevyhovuje, mohou
        jej odmítnout a vypsat další volby, v nichž už nemůže být zvolen předchozí
        vítěz. Kandidát zvolený v&nbsp;druhém hlasování se automaticky stává starostou
        města či vesnice. Kruh Orlích poutníků také ze svého středu volí pět Poslů,
        kteří objíždějí jednotlivé osady Svobodných měst a vybírají daně, naslouchají
        lidem a jsou připraveni jim pomoci. Zcela v pravomoci Kruhu je pak rozhodnutí,
        kdo stane v&nbsp;čele místní domobrany, orgánu pečujícím o bezpečnost osady a
        jejích obyvatel.</p>
    <p>V&nbsp;případě Podlesí jsou obě funkce, starosty i velitele
        domobrany, v&nbsp;rukou Mojmira, sedláka s&nbsp;bystrým rozumem (na zdejší
        poměry) a základními zkušenostmi se zbraněmi. Jako starostovi se nedá Mojmirovi
        nic vytknout, protože je dobrý úředník schopný správně a spravedlivě rozsoudit
        zdejší spory. Naneštěstí ale pokulhávají jeho schopnosti velet a udržovat
        pořádek. Jednou se Mojmir pokusil vypořádat se skřety a navrhl plán na jejich
        vypuzení z Lesa černých bříz, ale místní posádka se proti němu vzbouřila a
        odmítla se nechat zabít. Mojmir začal mít deprese a rozhodl se své problémy
        utopit v alkoholu. Kromě něj si rádi přihnou i ostatní „vojáci“ a jelikož
        v&nbsp;Podlesí není k&nbsp;nejbližší láhvi rumu nikdy víc jak pár kroků, je celá
        místní posádka téměř neustále namol. V&nbsp;každém větším městě by byl Mojmir
        okamžitě zbaven velení, ale Podlesí je příliš bezvýznamné na to, aby se jím
        někdo z&nbsp;Kruhu Orlích poutníků zabýval více jak jednou za tři roky.</p>
    <p class=tajné>Ne všichni v Podlesí jsou s touto situací spokojeni, ale
        těch, kterým současná situace není lhostejná je příliš málo na to, aby s ní
        dokázali něco udělat. Proto vymysleli chytrou lest. Každému kolemjdoucímu
        obchodníkovi, bardovi či dobrodruhovi vykládají o ohromných pokladech ukrytých v
        nitru Lesa černých bříz, čekajících jen na to, aby je někdo sebral ze země a
        naplnil si jimi své kapsy. Doufají, že se dobrodruzi nechají nalákat a při
        hledání vybájeného pokladu pobijí skřety ve Třech bratrech i s jejich velitelem.
        Zatím jim to příliš nevychází, ale on se určitě nakonec nějaký hlupák
        najde.</p>
    <h3 id="Athor">C.4.5 Athor</h3>
    <p>U Lesa černých bříz, na pravém břehu Východní řeky, byl lidmi
        před osmdesáti třemi lety položen základní kámen budoucího města, které zdědilo
        hrdé arvedanské jméno Athor. Athor se stal centrem obchodu východních krajů a
        také základnou pro budoucí osídlování Zlatého a Červeného lesa a končin ležících
        za nimi. Město leží v&nbsp;Divokých pastvinách na pravém břehu Východní řeky,
        asi čtyři kilometry od okraje Lesa černých bříz.</p>
    <p>Když lidé přišli do této oblasti, věděli, že v&nbsp;těchto
        místech dříve stávalo mocné královské město. Měli totiž u sebe kopii Žlutého
        pergamenu, staré mapy z&nbsp;arvedanských dob, která jasně ukazovala, že zde
        kdysi ležel Athor, hlavní město jednoho z&nbsp;arvedanských knížectví. Mapa byla
        spolehlivá, protože se podle ní dříve našly trosky Albirea na soutoku Královské
        a Měsíční řeky, přesně v&nbsp;místě zakresleném na plánu, pátrání po Athoru bylo
        ale dlouho bezvýsledné. Byla objevena pouze křižovatka starých věkem
        neporušených kamenných cest, vedoucích do Albirea, Divokých pastvin a jižních
        končin. Tato nepochybná známka dřívějšího osídlení však nepomohla hádanku
        rozluštit. Z&nbsp;křižovatky vybíhala ještě jedna krátká cesta, která po pár
        stovkách metrů náhle končila kousek od břehu Východní řeky a poblíž ní byl
        nalezen bílý, jeden metr vysoký kámen, na němž byla vyryta pětice písmen –
        ATHOR. Po městě Athor však nebylo nikde ani památky. Ne snad, že by někdo
        očekával, že město zůstalo nedotčené skřetími válkami a Velkým zemětřesením, ale
        tady nebylo vůbec nic. Žádné ruiny, rozvalené kameny, příkopy, nic. Záhada
        zániku starého města Athor zůstala na dlouhou dobu nevyřešena.</p>
    <p>Poloha a tajemství arvedanského města Athor se objasnila před
        necelými patnácti měsíci, a to nečekaným způsobem. Město Athor se skutečně
        nacházelo na místě, kde stojí dnešní Athor, ovšem pod povrchem země,
        v&nbsp;podzemí. Vstup do starého Athoru byl objeven náhodou. Při obdělávání
        jednoho z&nbsp;polí, vzdáleného přibližně půl kilometru od Athoru, se pracující
        sedlák náhle propadl do země. Následovala záchranná akce, které přihlíželo snad
        celé město a při níž čumilové odhalili, že sedlák má na svědomí nespočet
        hrdelních zločinů a teď si pro něj poslal některý z Démonů. Jakmile byl sedlák
        v&nbsp;bezpečí, začala athorská domobrana zkoumat dno jámy. Když se odstranila
        asi metrová vrstva hlíny, objevila se malá chodba vedoucí do nějaké podzemní
        stavby. Brzy vyšlo najevo, že se jedná o složitý a promyšlený komplex chodeb a
        místností, který byl dosti pracně vybudován.</p>
    <p class="významné">Země v&nbsp;okolí Athoru má totiž až do hloubky padesáti
        metrů hlinitopísčitý charakter a v&nbsp;této půdě se tunely a chodby razit
        nedají. Proto je celý starý Athor vystavěn z&nbsp;velkých kamenných bloků o
        rozměrech dvakrát dva metry, tlustých dvacet centimetrů. Rozlehlejší místnosti
        mají stropy podpírané mohutnými, bohatě zdobenými sloupy, které navzájem spojuje
        členitá klenba, jasný důkaz pečlivé práce trpaslíků. Muselo být vynaloženo
        značné úsilí, než bylo zbudováno pomocí těchto kvádrů celé město.</p>
    <p>Jádro nového Athoru tvoří kamenné budovy postavené okolo
        rozlehlého dlážděného náměstí. Všichni důležití občané města Athoru zde mají své
        domy a obchody. K&nbsp;nejhonosnějším patří starostův dům se dvěma patry,
        výstavní hostinec „Poslední odpočinek” s&nbsp;výbornou kuchyní a čistými pokoji
        a chrám bohyně úrody Alcaril se třemi&nbsp;vysokými postranními věžemi. Kameny
        na vybudování těchto staveb se dovážejí z&nbsp;Elfích kopců, z&nbsp;kamenolomu
        poblíž Gver Graenu. Na náměstí, zdobeném čtyřmi mohutnými buky, se každý alden
        konají trhy s&nbsp;rozmanitým zbožím, které vždy přilákají dostatek obchodníků
        často z&nbsp;velmi vzdálených krajů.</p>
    <p>V okrajových částech města je kamenných domů málo. Žijí zde
        méně majetní a nebo začínající obchodníci a řemeslníci, kteří si zatím mohou
        dovolit stavět domy pouze ze dřeva. V&nbsp;Athoru mají svou živnost vynikající
        mistři tesaři a stromy rostoucí v&nbsp;Lese černých bříz poskytují kvalitní
        dřevo, takže nic nebrání tomu, aby athorské domy postavené z&nbsp;tohoto
        materiálu byly také chloubou svému majiteli. Správu města držel již první
        athorský starosta pevně v&nbsp;rukou (město vzniklo na popud samotného krále
        Almendoru jako důležitý vojensko strategický bod), a proto mnohé z&nbsp;problémů
        velkých měst se Athoru vyhnuly. Ulice vedou přímým směrem a jsou dostatečně
        široké na to, aby se v&nbsp;nich vyhnuly dva povozy. Už před dvaceti lety se
        začalo s&nbsp;výstavbou městské kanalizace, díky níž si město udržuje ulice,
        domy a náměstí čisté. Pro ochranu města byla vytvořena hradba živého plotu
        vyztužená dřevěnými kůly, která se nyní pomalu přestavuje v&nbsp;běžné kamenné
        hradby. Zatím jsou z&nbsp;celé stavby hotovy pouze vstupní brány. Athor má také
        vlastní malá kasárna schopná pojmout až 150 vojáků. Ke kasárnám přiléhá oplocený
        travnatý pozemek, sloužící k&nbsp;cvičení boje a udržování kondice vojáků.</p>
    <p>Další velmi důležitou budovou stojící v&nbsp;Athoru je
        bezesporu klášter zasvěcený Paní úrody, centrum zdejší vzdělanosti. Klášterní
        škola učí především znalosti zemědělských plodin a rostlin obecně, ale také
        základům věd magických, orientaci v&nbsp;terénu, elementárním znalostem
        astronomie a alchymie a také zlomkům z&nbsp;matematiky. Největší přínos kláštera
        je ovšem v&nbsp;rozvíjejícím se průmyslu, protože právě zde se zpracovává
        bavlník, pěstovaný na polích v&nbsp;okolí Athoru. Znalosti kněží Alcaril jsou
        v&nbsp;této oblasti rozsáhlé a hluboké a velmi ulehčily práci ve výrobě bavlny.
        Bavlnu využívají athorské tkalcovny k&nbsp;výrobě tkanin, které patří mezi
        vyhledávané obchodní zboží. Známé jsou především athorská jasně bílá, rudá a
        tmavě hnědá látka. Mezi další významné řemeslníky patří zejména medik
        z&nbsp;Almendoru a chlouba města, skřítčí alchymista. Se skřítky udržují
        athorští čilé styky a ve městě je vždy několik těchto lesních tvorů. Jejich
        znalosti bylin jsou nedocenitelné zejména pro zdejší tkalcovny. Elfové z
        Červeného lesa sem také občas chodí a nabízejí obchodníkům krásné dřevěné sošky,
        náhrdelníky, elfí talismany nebo plody vzácných stromů. Oba národy mají athorské
        brány otevřeny dokořán a jsou vítanými hosty.</p>
    <p>Zdejší lidé se velmi liší od ostatních osadníků v okolí.
        Nejsou to žádní zoufalci hledající štěstí v novém světě nebo dobrodruzi či
        hazardéři. Naopak, vše dělají velmi uvážlivě a delší dobu přemýšlejí, než učiní
        důležitá rozhodnutí. Společným znakem většiny athorských měšťanů je víra v
        jednoho boha, v duchu kázání Kněží Slunce. I v klášteru, zasvěceném Paní úrody,
        myšlenky nového náboženství pevně zakořenily. V důsledku víry je zde zakázáno
        pít alkohol jinde než v hostincích, neexistují zde žádné vykřičené domy ani
        povětrné holky, každé odpoledne pátého a desátého dne v aldenu nikdo nepracuje a
        lidé se scházejí ke společným bohoslužbám. Řemeslníci ve městě spolupracují ve
        skupinách a vzájemně si příliš nekonkurují. Zdejší vojáci střeží okolní statky
        (asi šedesát), ale nestarají se o lidi z Podlesí, protože ti jsou „nečistí a
        špatní“. Stejný postoj mají ke všem rozvernějším cizincům, kteří pijí přes míru
        a trousí nemravné vtipy.</p>
    <p>Starostou a správcem města je asi padesátiletý obtloustlý muž
        jménem Rimon. Vede město s&nbsp;jeho dva tisíce tři sta obyvateli jistou rukou,
        po vzoru svých předchůdců a právě on podnítil stavbu městských hradeb, jako
        ochrany před možným útokem skřetů ze Tří bratrů. Vztahy s&nbsp;Albireem, pod
        jehož správu nyní Athor spadá, jsou velmi dobré. Posádka athorských vojáků
        podstoupila náročný výcvik v&nbsp;Gver Graenu a v&nbsp;kasárnách se neustále
        udržuje v&nbsp;kondici. Tento tvrdý výcvik se ukázal být velmi dobrou investicí,
        protože objev starého Athoru přinesl městu nové starosti.</p>
    <p class="významné">Starý Athor je velmi rozsáhlý a není ještě ani zdaleka
        prozkoumán. Jeho průzkum byl přerušen poté, co jedna ze skupin vojáků narazila
        na několik kadarů, příslušníků jedné z&nbsp;ras žijících v&nbsp;Podzemní říši.
        Dostali se sem po Velkém zemětřesení, kdy se v&nbsp;jedné z&nbsp;hlubších síní
        Athoru otevřela průrva dále do podzemí. Kadarové jsou velmi vyzáblí, vzhledem
        připomínají kostru potaženou špinavě hnědou kůží. Jejich tělo skrývá obrovskou
        sílu a pružnost, které v&nbsp;kombinaci s&nbsp;pobitými kyji tvoří smrtelné
        nebezpečí pro každého, kdo se s&nbsp;nimi setká. Navíc pohled na kadara nahání
        hrůzu i statečným bojovníkům a vyřazuje je z&nbsp;boje bez jediného úderu. A
        jelikož nejsou příliš inteligentní, argumenty o přátelských pohnutkách je
        obvykle jen více rozzuří (ne snad proto, že by kadaři byli čistě válečnickou
        rasou toužící jen po krvi nepřátel, ale díky tomu, že nabídkám k&nbsp;smíru
        v&nbsp;cizím jazyce nerozumí). Svou podstatou však nejsou tak zlí, jak si je
        lidé představují. Z jejich původních domovů je vyhnaly silnější národy Podzemní
        říše a oni našli ve starém Athoru nový domov. Přes snahu navázat s lidmi kontakt
        se jim to nedaří a odejít nemohou, jelikož nemají kam.</p>
    <p>Velitel posádky vydal kvůli kadarům zákaz vstupu do podzemí a
        nechal třicet metrů hlubokou jámu (na jejímž dně je vstup do starého Athoru)
        střežit. Ne, že by vojáci měli strach, že někteří z&nbsp;obyvatel by byli příliš
        zvědaví, ale velitel chce kadary udržet dole v&nbsp;podzemí. Kadarové se občas
        pokusí o výpad na povrch, ale zatím byli vždy zatlačeni zpět. Zpráva o průzkumu
        byla doručena do Albirea Orlím poutníkům, kteří vyslali speciální skupinu na
        zjištění situace ve starém Athoru. Mezitím se několik skupinek dobrodruhů
        pokusilo přinést nějaké zprávy či mapy podzemí, ovšem kadaři jim zabránili
        v&nbsp;delším průzkumu. Pokaždé se skupiny vrátily zpět polomrtvé a
        s&nbsp;prázdnou. Aby se dalším takovým případům předešlo, athorský velitel začal
        dobrodruhy se souhlasem starosty najímat a umožnil jim poměrně levný nákup
        vybavení pro výlety do podzemí. Výsledky jsou o něco lepší, alespoň kadaři
        nepořádají ve starém Athoru jatka.</p>
    <p class=tajné>Kadaři jsou tvorové v&nbsp;tísni, sevření ve starém
        Athoru jako v&nbsp;kleštích. Na povrchu jim dělají nepříjemnosti lidé a
        v&nbsp;nižších patrech podzemí zase malí šotci, kteří dokáží obstojně kouzlit a
        lstí vítězit nad silnějšími kadary. Šotci mají marnivé povahy a chtějí mít více,
        než skutečně potřebují, a tak si nárokují daleko větší část Podzemní říše, než
        kdy mohou využít nebo jen potřebovat. Kdyby se našel schopný čaroděj či
        alchymista s&nbsp;podporou sehrané družiny, jistě by dokázal přesvědčit šotky
        (ať už po dobrém, lstí nebo silou), aby nechali část svého území kadarům.</p>
    <h3 id="Divoké pastviny">C.4.6 Divoké pastviny</h3>
    <p>Kraj mezi Lesem černých bříz a Červeným lesem byl kdysi zcela
        zarostlý stromy. Ve skřetích a arvedanských válkách byla tato oblast vymýcena
        kvůli vzácným stříbrným platanům, stromům plodícím ryzí stříbro.</p>
    <p class="významné">Stříbrné
            platany byly přivezeny Arvedany z&nbsp;Modrého měsíce, kde volně rostou, a
            jejich semenáčky byly zasazeny v&nbsp;mnoha koutech Tary, ale chamtivost a
            nenasytnost lidí a skřetů způsobila, že dnes je lze spatřit už jen na dvou
            místech – v&nbsp;Platanovém Háji (hlavním městě temných elfů v&nbsp;Červeném
            lese) a v&nbsp;Dračích skalách.</p>
    <p>Přestože měl hvozd přes dva tisíce let na to, aby si vzal
        území Divokých pastvin zpět, už nikdy se zde žádný větší souvislý porost
        neobjevil. Občas se najde odvážný strom, který navzdory špatným zkušenostem
        svých předchůdců na Divokých pastvinách vyroste. Jsou to ale vzácné případy a
        jejich odhodlání stejně nakonec otupí čas a větry vanoucí od severu ohnou jejich
        nepoddajné větve a kmen pokorně k&nbsp;zemi. Přesto se však varovně tyčí nad
        plochou krajinou a připomínají lidem, že tu nebyly pány vždy. Daleko významnější
        věcí nacházející se v&nbsp;Divokých pastvinách je stará kamenná cesta
        z&nbsp;arvedanských dob, která přes svůj tisíciletý věk vypadá pořád jako
        v&nbsp;den, kdy byla dokončena. Tento pamětník starých dob výmluvně vypovídá o
        moci a znalostech Arvedanů, když dokázali vytvořit něco tak velkolepého.</p>
    <p class="významné">K arvedanským cestám se váže značné množství legend a
        příběhů, jelikož svým vzdorem času provokují lidskou představivost. V některých
        se setkáváme s obry, které si Arvedané zotročili (ve skutečnosti jim obři
        pomáhali dobrovolně), aby jim lámali kámen a nosili jej k budoucí cestě. Tady
        pak zruční trpaslíci velké balvany otesávali a brousili. Nakonec arvedanští
        kouzelníci každý kámen očarovali a zasadili do cesty. Pod některé kameny se
        podle příběhů dávala zlatá destička a nebroušený drahokam, aby cesta byla pořád
        rovná a bez výčnělků a hran. Sem tam už někdo zkoušel hledat ukryté bohatství
        pod arvedanskou cestou, ale s pramalým úspěchem. Ať už to jsou kouzla nebo
        stavitelské umění (ve skutečnosti obojí), co drží kameny při sobě, vypáčit jeden
        z nich z cesty trvá úmorně dlouho a pod žádným z nich se ještě žádné poklady
        nenašly (a asi hned tak nenajdou, neboť žádné zlaté destičky či drahokamy tam
        nejsou). Existují sice poklady schované pod arvedanskou cestou, ale šance, že
        obrátíte ten pravý kámen, je opravdu mizivá.</p>
    <p class=tajné>Mezi arvedanskými artefakty se dá občas nalézt Prsten
        návratu se schopností teleportovat na velké vzdálenosti. Arvedanští lordi,
        mágové a kněží je používali k&nbsp;rychlým návratům do svých domovů. Prsten
        umožňuje pouze jednosměrnou teleportaci, ale může naráz přenést až deset osob
        v&nbsp;okolí (proto se obvykle používal na opuštěných místech). Družina může
        takový prsten najít a nevědomky se pomocí něj přenést do zatuchlého, dávno
        zapomenutého podzemí nebo pevnosti, teď obývané jen divokými příšerami a
        divokými zvířaty.</p>
    <h2 id="Elfí kopce">C.5 Elfí kopce</h2>
    <div class=rámeček>
        <p class=přímá-řeč>Ruiny, staré runové nápisy, opuštěné síně, skryté poklady a
            artefakty, to vše ke mně promlouvá jasnou, ale hodně vzdálenou a sotva
            slyšitelnou řečí. V&nbsp;mých uších zní laskavá slova, pyšné projevy, zuřivé
            výlevy a trpělivé vysvětlování, jak toto všechno ulpělo na nyní opuštěných
            předmětech. Nejvíc ale slyším nářek umírajících z&nbsp;dob, kdy se celý jejich
            svět hroutil pod skřetím palcátem a šavlí.</p>
        <p class=přímá-řeč>Gildan Věštec</p>
    </div>
    <p>Přibližně třicet kilometrů severně od Albirea, za Temnou
        řekou, se začíná dosud rovinatá krajina Soravska zvlňovat a přechází v&nbsp;Elfí
        kopce. Od vrcholku k&nbsp;úpatí nemá žádný vrch více jak tři sta metrů a nikde
        zde není žádný prudký sráz. Nejvyšší vrchy se nacházejí několik kilometrů na
        východ od jezera Morril. V&nbsp;úbočích pramení mnoho malých potoků, které
        stékají dolů do údolí, kde se spojují v&nbsp;říčky a hledají si cestu
        k&nbsp;některé z&nbsp;větších řek. Kopce jsou porostlé listnatými stálezelenými
        stromy, mezi nimiž se nejčastěji objevuje pabuk, kaštan, platan a také divoce
        rostoucí olivové keře. Na severních stranách kopců, nejvíce ozařovaných sluncem,
        občas roste i nějaká palma. Souvislý lesní porost není nikterak hustý a zcela
        ustupuje v&nbsp;údolích mezi kopci, kde převážně rostou osamocené stromy podobné
        vrbám, s&nbsp;dlouhými tenkými větvemi, které se všelijak kroutí a rozdělují.
        Celé Elfí kopce překypují hojností lovné zvěře, ryb a ptactva. Na jihu se do
        nitra Elfích kopců zarývají dvě velká údolí, Obří brázda na západě a Naoská
        brázda na východě.</p>
    <p>Elfí kopce se staly jedním z&nbsp;prvních útočišť temných
        elfů. Bitva pěti mečů, v&nbsp;níž došlo ke zradě Arvedanů (viz Historie), se
        odehrála v&nbsp;okolí Tarosu. Temní elfové tehdy utíkali jednak na západ do
        Divoké pláně a dále do Zelanských vrchů a Rychlých dun a jednak na sever, přes
        Zlatý les, do Červeného lesa a Elfích kopců. Skřetí armády, poté co se
        vypořádaly se zrazenými a dezorientovanými&nbsp;
        </span>arvedanskými armádami, začaly pronásledovat ty, jimž se podařilo
        uniknout. Velké oddíly propátrávaly široké okolí a nemilosrdně zabíjely každého
        člověka, elfa či trpaslíka, který se nestačil schovat nebo utéct dostatečně
        daleko od místa bitvy. Mnoho vesnic a několik měst lehlo popelem a krajem se
        nesl nářek mučených mužů a žen. Temných elfů bylo dost a nechtěli přihlížet
        beztrestnému řádění a plundrování skřetů. Počkali si na jeden z&nbsp;jejich
        oddílů, vlákali jej v&nbsp;kopcích do pasti a pobili do posledního muže. Tento
        bezesporu smělý čin přilákal pozornost skřetích velitelů, kteří ihned vyslali
        velkou část své armády potřít troufalé nepřátele. Přesila skřetů byla značná a
        nebylo pochyb, že v&nbsp;přímém boji musí elfové podlehnout. Proto se velitel
        elfů Gires uchýlil ke lsti a požádal elfí kouzelníky o vytvoření ochranného
        magického pásu kolem jednoho většího údolí v&nbsp;Elfích kopcích a schoval tam
        sebe i své druhy před zraky skřetů. Kdykoliv došli skřeti těsně k&nbsp;údolí,
        ochranný pás způsobil, že ztratili orientaci a aniž by si toho všimli, otočili
        se a šli zpět nebo údolí začali obcházet. Po marném hledání se skřeti vrátili
        zpět na jih a temní elfové odešli do&nbsp;
        </span>Červeného lesa. V&nbsp;pozdějších letech byla v&nbsp;údolí vystavěna
        svatyně, která je dodnes posvátným místem lesních elfů. Elfí kopce se staly
        územím pod stálou kontrolou elfů, a tento fakt platil i v&nbsp;době největšího
        rozmachu skřetí nadvlády na Taře. Když do Elfích kopců dorazili první lidé,
        elfové je krátce, ale srdečně přivítali. Umožnili lidem osídlit vnější části
        kopců a s&nbsp;některými z&nbsp;nich udržovali a dodnes udržují osobní styky. Ve
        vnitřní části kopců však zakázali lidem stavět statky a obydlí, čímž se
        několikrát dostali do konfliktu s&nbsp;guvernérem Východní dálavy. Poté, co Elfí
        kopce připadly z&nbsp;větší části Svobodným městům, se vztahy s&nbsp;temnými
        elfy v&nbsp;této oblasti výrazně zlepšily. Kruh Orlích poutníků bedlivě dohlíží
        na to, aby žádný osadník nezakládal svá stavení ve vnitřní části Elfích kopců.
    </p>
    <p class="významné"> Důvody, proč si elfové chrání vnitřní část této oblasti
        jsou dva, Údolí snů a Ngawanya. O Údolí snů se píše podrobněji na jiném místě
        takže si nyní povšimneme spíše elfího theurga Ngawanyi, chráněnce Khara Démona.
        Ngawanya od mládí vynikal pronikavým intelektem a celá elfí komunita na něj byla
        hrdá. Měl úctu Rungil a jeho názor hrál velkou roli v&nbsp;politických a
        vojenských rozhodnutích lesních elfů z Platanového Háje. Pak se ale Ngawanya
        nechal zlákat na temnou stezku, strhl s&nbsp;sebou několik dalších a odešel do
        srdce Elfích kopců. Brzy se k&nbsp;němu přidalo několik trollů a kyklopů, kteří
        teď prosazují jeho zájmy silou. Všichni lesní elfové jsou přesvědčeni, že část
        viny za Ngawanyovo selhání nese každý z&nbsp;nich, a proto se snaží předejít
        dalším zlým činům, které by mohl tento odpadlík napáchat.</p>
    <p class=tajné>Donedávna se všechny záškodnické a násilné akce vedené
        Ngawanyou obracely výhradně proti lesním elfům. Nyní však úmyslně založené
        požáry začaly ničit úrodu na polích a pohlcovat také lidské usedlosti. Trollové
        děsí zdejší obyvatele a občas nebohého rolníka či sedláka zmrzačí nebo zabijí.
        Situace přestává být únosná a celý kraj volá po hrdinech, kteří je vyvedou
        z&nbsp;této bídy.</p>
    <p>V západní části Elfích kopců žije poměrně četná komunita
        hobitích farmářů. Tito dobráčtí tvorové překonali svůj odpor k vodě a k
        dobrodružství a vydali se přes Vnitřní moře do neprobádaných končin Tary. Zde
        našli vše, co jejich srdce potřebují, úrodnou půdu, bezpečí a kopce pro své
        nory. Proto hobiti v Elfích kopcích patří k nejspokojenějším tvorům v Dálavách.
        O politiku se příliš nezajímají a při odtržení Svobodných měst jen vyčkali, komu
        teď budou odevzdávat svůj díl potravy jako poplatek za ochranu a bezpečí. K
        poutníkům jsou poměrně vstřícní, pokud nevypadají podezřele a nedělají nějaké
        „čarodějné kejkle“. Hobití statky hlídají velcí psi, speciálně pro ně šlechtění
        v Brigově Studánce.</p>
    <p class="významné">Na úbočích Elfích kopců borůvky nerostou, a tak si hobiti
        dovezli pár keříků s&nbsp;sebou, aby mohli péct svůj zamilovaný borůvkový koláč.
        Když však viděli tu spoustu nových plodin, ovoce a zeleniny, jejich kulinářská
        srdce zaplesala a ruce hobitů začaly tvořit nové nevídané pochoutky. Dnes můžete
        v&nbsp;každém lepším hostinci v&nbsp;Dálavách ochutnat banánovo-pomerančové
        pyré, jehněčí na cibulce s&nbsp;ananasem nebo výtečný nektar dawi.</p>
    <p>Země v&nbsp;údolích kopců je dosti úrodná. Tato skutečnost
        vyšla brzy najevo, a proto zde bylo postaveno během krátké doby mnoho
        zemědělských usedlostí a tři městečka – Brigova Studánka, Naos a Zelené Úvaly.
        Hrazené kamenné dvorce i obyčejné, ze dřeva postavené statky, patří
        k&nbsp;charakteristickým rysům této krajiny. Jak na severu, tak v&nbsp;jižních
        oblastech přeměnili zemědělci všechna údolí ve výnosná pole. Výjimkou je pouze
        střední část Elfích kopců, kde platí zákaz vydaný Orlími poutníky. Navíc se tu
        dějí podivné věci. Dobytek vyhnaný na pastvu do středu Elfích kopců se ztrácí
        bez zjevných příčin, občas se tudy přežene ničivá smršť, po které není o pár
        kilometrů dál ani památky. Sedláci a statkáři tedy nechávají srdce Elfích kopců
        opuštěné a zůstávají v&nbsp;okrajových oblastech. Přes kopce nevede žádná
        pořádná cesta, ale existuje tu několik menších stezek používaných převážně
        lesními elfy. Většina z&nbsp;nich vede srdcem Elfích kopců, a tak se na ně lidé
        neodváží a raději Elfí kopce obejdou. V&nbsp;severní části protíná Elfí kopce
        řeka Rubis, kterou lze překročit pouze na dvou místech, v&nbsp;nichž se
        nacházejí poměrně bezpečné brody. Podél řeky vede neudržovaná úzká stezka, místy
        až krkolomná, po níž kromě páru elfích poslů projede za rok jen asi pět
        odvážných kupců, kteří nechtějí nakupovat elfí výrobky s přirážkou v Athoru.
        Solidní, udržované cesty spojují s&nbsp;okolním světem pouze Naos, Brigovu
        Studánku a Zelené Úvaly.</p>
    <h3 id="Brigova Studánka">C.5.1 Brigova Studánka</h3>
    <p>Ještě před třiceti lety byl v&nbsp;místě, kde dnes stojí
        městečko Brigova Studánka, pouze jeden větší statek a lány polí. Pak dostal
        Brig, majitel zdejší usedlosti, vynikající nápad jak zbohatnout. Vyřídil si
        nezbytné formality u královských úředníků a získal privilegium chovat psy, kteří
        na Taře volně nežijí, a proto je jejich cena několikanásobně vyšší než
        v&nbsp;Lendoru. Daně mu byly vyměřeny tak, že musí guvernérovi Východní dálavy
        odevzdávat deset nejlepších psů z&nbsp;každé stovky svého chovu. Jelikož
        poptávka po psech byla a stále je velká, stal se záhy z&nbsp;Briga bohatý muž,
        který rozšiřoval svou usedlost, stavěl nové výběhy pro psy a najímal si další
        hlídače, ošetřovatele psů a lidi, kteří by psy vycvičili. Z&nbsp;Brigovy
        usedlosti se tak postupně s&nbsp;přibývajícími chalupami stávala vesnice, která
        se před osmi lety pozvolna začala měnit na městečko. Do Brigovy Studánky
        přicházejí také výrobci obojků a chovatelé zvířat, jejichž maso psům nejvíce
        chutná, spolu s&nbsp;dalšími řemeslníky, nezbytnými pro bezproblémový chod
        každého městečka. Počet obyvatel se zatím stále zvyšuje a v&nbsp;dohledné době
        se asi tato tendence nebude měnit.</p>
    <p class="významné">Na celém známém území Tary se nenachází volně žijící
        psovitá šelma, kterou by sem nepřivezli sami osadníci nebo která by nevznikla
        působením magie či nemoci (viz vlkodlaci v&nbsp;Pláni vlků). Khar,
        v&nbsp;počátcích své moci, měl strach, aby někdo nepoužil jezdců na modrých
        vlcích, jeho hlavní zbraně proti Arvedanům. Nechal své stopaře a lovce
        propátrávat celé území dnešní Tary a zastřelit každého vlka, psa, šakala či
        hyennu. Jeho záměr se zdařil. Z&nbsp;kůže posledního vlka si dal Khar ušít
        čapku, která se stala mocným magickým předmětem s&nbsp;nevídanými
        vlastnostmi.</p>
    <p>Správu města má v&nbsp;současné době na starost Brigův syn,
        Magir. Jde v&nbsp;otcových šlépějích a stará se především o psy a věci
        s&nbsp;nimi související, což mu mají někteří z&nbsp;místních obyvatel za zlé.
        Navíc se Magir chová k lidem dost neurvale, každému ve vesnici poroučí jako
        otrokovi a svou přímočarostí si dokáže spolehlivě rozhádat kdekoho. Protože však
        má peníze, točí se kolem něj smečka patolízalů s hroší kůží. Nevraživost vůči
        Magirovi rozdmýchává velitel domobrany Kaine a připravuje si tak cestičku na
        místo budoucího starosty. Kaine se všemožně snaží vetřít do přízně vlivných lidí
        v okolí, šíří pomluvy, kde se dá, a očerňuje tak starostu v očích obyčejných
        lidí. Jeho prvořadým cílem ale je získat kontrolu nad obchodem se psy, jelikož
        se v&nbsp;něm dnes točí veliké peníze. Slovní výpady a občas i pěstní potyčky
        mezi oběma rivaly a jejich přívrženci patří ke každodennímu životu
        v&nbsp;Brigově Studánce.</p>
    <p class=tajné>Kaine také připravuje řadu sabotážních akcí, na něž
        hledá vhodné typy lidí, nejlépe nějaké bezvýznamné dobrodruhy z dalekých krajů.
        Peněz sice moc nemá, ale až se stane majitelem psího chovu, budou se k němu
        zlaťáky samy kutálet. Kaine je dost výmluvný, a tak dokáže lidi přesvědčit, že
        jeho na první pohled zákeřné a špatné činy jsou vlastně spravedlivé počiny
        sledující nejvyšší zájem místních obyvatel.</p>
    <h3 id="Naos">C.5.2 Naos</h3>
    <p>V&nbsp;zadní části Naoské brázdy leží město Naos, u nějž stojí slavný
        stejnojmenný
        monolit, starobylá stavba z&nbsp;předarvedanské doby. Lidé se chodili obdivovat
        tomuto jednolitému kusu černého kamene, otesaného do tvaru úzké a špičaté
        pyramidy. Naoský monolit měřil od podstavy k&nbsp;vrcholu čtyřicet metrů a ve
        střední části byl, při příchodu lidí do těchto míst, značně narušen.</p>
    <p class="významné">Dříve bylo těchto monolitů na Taře několik desítek a
        označovaly vchody do Podzemní říše. Tomu, kdo znal heslo, se otevřely tajné
        dveře v&nbsp;boční stěně monolitu a mohl po schodišti sestoupit do černých
        hlubin podzemí. Dnes je většina těchto monolitů zničena a rozdrcena na prach.
        Naoský monolit byl donedávna jedním z&nbsp;posledních, který ještě zůstal
        pohromadě. I jeho čas však záhy vypršel.</p>
    <p>Před několika měsíci se ve dvě hodiny v&nbsp;noci rozlehla
        Elfími kopci dunivá rána. Celý Naos byl na nohou, protože lidem bylo jasné, že
        s&nbsp;jejich&nbsp;monolitem se děje něco neobvyklého. Spěchali tedy
        k&nbsp;místu, kde monolit stojí, a našli jej přelomený v&nbsp;půli. Vrchní část
        ležela opodál rozpadlá v&nbsp;hromadu větších a menších úlomků a celé okolí
        zahalovala mračna zvířeného prachu, který se pomalu usazoval zpět. Dalšího dne
        naoští vojáci místo prohledali a zjistili, že ulomený konec byl dutý. Vyšplhali
        také na stojící část monolitu a objevili uvnitř vstup do podzemí. Zatím se tato
        cesta do hlubin země nijak systematicky neprohledávala, ale někteří odvážlivci
        přes přísné zákazy neodolali a vplížili se do podzemí tajně. Říká se, že uvnitř
        není schované žádné zlato a šperky, jen ve stěnách se občas zablýskne nějaký
        drahý kámen. Zato o rozličné stvůry a národy podzemské není prý v&nbsp;jeskyních
        nouze. Pravdou je, že tato část Podzemní říše je obydlena jednak merouy a jednak
        orky, kteří mezi sebou neustále válčí. Merouové zlato ani drahé kamení nehromadí
        a orkové mají své poklady důmyslně ukryté, a proto zde ještě nikdo žádné
        bohatství nenašel.</p>
    <p class="významné">Merouové patří mezi nepříliš významné národy Podzemní
        říše. Vzhledem připomínají dva metry vysokou kočkovitou šelmu chodící po dvou
        nohou, které někdo amputoval ocas. Mají huňatou žlutobílou srst a obrovské tlapy
        s&nbsp;nebezpečně ostrými drápy. V&nbsp;podzemí se pohybují jistě a neuvěřitelně
        hbitě, avšak jejich zbarvení na ně upozorňuje už z&nbsp;dálky. Merouové nejsou
        příliš inteligentní, jejich řeč má chudou slovní zásobu, přestože po gramatické
        stránce je poměrně komplikovaná. Dříve merouové měli vlastní království
        v&nbsp;hlubinách Podzemní říše, ale zdegenerovali a zbytky jejich národa dnes
        žijí roztroušeně.</p>
    <p>V Naosu bydlí okolo jedenácti set obyvatel a v&nbsp;současné
        době jejich počet neroste ani neklesá. Městečko bylo vystavěno u Kouzelnické
        zahrady, sestávající z&nbsp;komplexu budov, se&nbsp;dvěma dvanáct metrů vysokými
        věžemi, a mnoha záhonů, políček a skleníků. Naoští kouzelníci, stejně jako
        jejich kolegové ve Čtyřech královstvích, neplatí žádné daně a nepodléhají
        královským zákonům nýbrž tzv. Yrgeově etice. Každý uživatel magie, jakmile
        skončí svá studia na kouzelnických školách, má právo vstoupit do Čarodějné
        akademie, organizace sdružující většinu lidských (ostatní rasy se vyskytují
        vzácně) kouzelníků, čarodějů, mágů a druidů na Taře a Lendoru. Musí se však
        zavázat, že bude dodržovat Yrgeovu etiku. Uvnitř Čarodějné akademie existuje
        značné množství frakcí, samostatných skupinek a lóží, které se vyčleňují na
        základě různého zaměření, původu, cílů atd. Za výhody, udělené králem členům
        Čarodějné akademie, může panovník kdykoliv požádat kouzelníky o radu či pomoc,
        kterou jsou mu povinni vždy poskytnout.</p>
    <p>V Kouzelnické zahradě roste na tisíc druhů bylin, keřů a
        stromů, které jsou pečlivě evidovány a popsány. Místo, na němž leží většina
        skleníků a záhonů, není příliš úrodné, ale zato patří k&nbsp;silným zdrojům
        magické energie. Nedostatek živin v&nbsp;půdě bohatě nahrazují stimulační
        kouzla, a proto se zde rostlinám výborně daří. Čarodějové a druidové pracující
        v&nbsp;Kouzelnické zahradě se snaží vyšlechtit nové druhy, jimiž by se mohly
        nahradit vzácné ingredience v&nbsp;alchymistických lektvarech. A jelikož toto
        jejich úsilí přineslo v&nbsp;několika případech ovoce, patří Kouzelnická zahrada
        k&nbsp;místům často navštěvovaným alchymisty. Naoští řemeslníci a zemědělci se
        starají o zabezpečení dostatku potravin, šatstva a dalších nezbytných věcí pro
        kouzelníky, jelikož ti jsou natolik zabráni do studia rostlin a kouzel, že na
        obyčejné věci jim už nezbývá čas. Za tyto služby dostávají naoští dobře
        zaplaceno. Naos je také znám svým výborným vínem, pěstovaným na úbočí okolních
        kopců. Vinná réva, ze které se naoské víno vyrábí, má svůj původ
        v&nbsp;Kouzelnické zahradě a je jakýmsi „vedlejším produktem vědeckého výzkumu“.
        Naoské víno dráždící chuťové pohárky jazyka způsobem dosud neviděným u žádného
        jiného vína a jeho osobitá vůně ho rychle proslavila i v&nbsp;krajích na sever
        od Vnitřního moře. V&nbsp;Kouzelnické zahradě se také vyučuje magickým vědám,
        zejména druidské magii a poznávacím kouzlům.</p>
    <p class=tajné>S objevením vchodu do Podzemní říše se zde rozšířily
        pověsti a legendy o věcech, které mají asterionské hlubiny skrývat. Podle jedné
        z nich leží ve zdejších jeskyních ukryto několik desítek vzácných arvedanských
        artefaktů, které hlídá král jedné z jejich dávných říší. Legenda jej popisuje
        jako čtrnáct stop vysokého, bělovousého a bělovlasého obra v zlatém brnění
        posázeném diamanty, který v ruce třímá třímetrový meč. Každého, kdo uvidí jeho
        poklady pak setne jedinou ranou. Když se oprostíme od nánosů, kterými překryla
        lidská představivost tuto legendu, lze říci, že jádro je víceméně pravdivé. V
        podzemí jsou skutečně ukryty některé z magických předmětů patřících Arvedanům, v
        doupatech hlídaných krvelačnými příšerami Podzemní říše. Tyto příšery ovládají
        pomocí čar a kouzelných hůlek orčí šamani a zkoumají, k čemu sloužily magické
        předměty v jejich pokladech. Zdejší orkové nejsou však příliš chytří, a tak jim
        to jde dost pomalu.</p>
    <div class=významné>
        <p class="přímá-řeč">Toto je znění Yrgeovy etiky pořízené opisem z&nbsp;knihy Trimona Větropláště Základy věd magických:
        </p>
        <p class="přímá-řeč">
            „A v&nbsp;ten čas změn a činů, kdy se slunce
                promění v&nbsp;rozžhavený kotouč a zemi mou zakryje hustý mrak, stát budu na
                stráži a bojovat ze všech sil. Moc mi svěřená jedním z&nbsp;bohů nepřijde nikdy
                nazmar a mých skutků si budou vážit mnozí. Než však přijde Nová Apokalypsa,
                musím se připravit a mnohému naučit, aby můj boj nebyl marný. Vše, co vykonám
                budiž oslavou bohů a dovednosti člověka. Přísahám, že nikdy neporuším křehkou
                rovnováhu sil magických a astrálních, byť by mnoho lidí zachránil tento skutek
                můj. Jedinou výjimkou z&nbsp;přísahy jest příchod temna a zápas s&nbsp;ním,
                který vyústí v&nbsp;Novou Apokalypsu. </i>
        </p>
    </div>
    <h3 id="Zelené Úvaly">C.5.3 Zelené Úvaly</h3>
    <p>V&nbsp;severní části Elfích kopců postavili lidé městečko
        Zelené Úvaly. Ještě v&nbsp;nedávné době patřilo k&nbsp;málo významným
        zemědělským osadám, ale po převratu v&nbsp;Albireu a vzniku Svobodných měst
        zůstaly Zelené Úvaly jako poslední z&nbsp;městeček v&nbsp;Elfích kopcích na
        území Východní dálavy.</p>
    <p>V městečku se postavilo několik nových budov, v&nbsp;nichž
        guvernérem jmenovaní úředníci dohlížejí na přesné a včasné plnění dodávek
        zemědělských produktů ze všech osad, které Novému Amiru zbyly. Na uložení
        potravin před převozem se vybudovalo přes deset sýpek a skladišť a vzhled osady
        se rychle změnil z&nbsp;ospalé vesnice na životem pulzující městečko. Počet
        obyvatel během posledních pěti let rychle vzrostl na třináct set. Všechny domy
        v&nbsp;městečku jsou postaveny ze dřeva, a to včetně těch honosnějších patřících
        guvernérovým úředníkům. Kromě jižního okraje, který byl hlavní částí dřívější
        vesnice, je město vybudováno systematicky, podle plánu stavitelů z&nbsp;Nového
        Amiru. Uskladněné zemědělské produkty se jednou za měsíc vozí po cestě vedoucí
        kolem Elfích kopců do Skaliska a odtud po vodě loďmi do Nového Amiru. Zemědělci
        to mají v&nbsp;této době těžké, neboť množství úrody, kterou musí odevzdávat, je
        nepřiměřeně velké. Sever Elfích kopců tvoří hlavní obilnici severní části
        Východní dálavy a musí tak zásobami pokrýt daleko větší oblast, než tomu bylo
        v&nbsp;minulosti. V&nbsp;okolí Zelených Úvalů se také, podobně jako
        v&nbsp;Naosu, pěstuje vinná réva, ovšem víno z&nbsp;ní vyrobené není ani zdaleka
        tak lahodné jako to naoské.</p>
    <p class="významné">Dalším běžným arvedanským artefaktem jsou stříbřité
        sandály. Tyto opánky byly vyrobeny z&nbsp;kůže tvora, který už dnes na Asterionu
        nežije, a jsou velmi měkké a snadno se přizpůsobí chodidlu. Kůži sandálů
        zpevňují tenounká vlákna stříbra protkávající je chaoticky, bez zjevného vzorce.
        Se stříbřitými sandály na nohou se putuje mnohem snadněji, protože dodávají
        svému nositeli vytrvalost a padnou jako ulité.</p>
    <p>Hlavou úředníků v&nbsp;Zelených Úvalech je nejmladší syn
        jednoho málo významného knížete Almendoru, Nimlonas. Svou funkci chápe jako
        možnost dostat se do vyšší politiky, a proto se snaží plnit všechny nařízení a
        úkoly od guvernéra na sto dvacet procent. Tím ovšem nepadl do oka místním
        statkářům, neboť oni díky jeho příkladnému snažení musí dřít do úmoru a
        s&nbsp;minimálními zisky. Nálada obyvatelstva tak hrozí, že přeroste
        v&nbsp;otevřené povstání proti guvernérovi a vyústí v&nbsp;odtržení severní
        části Elfích kopců od Východní dálavy.</p>
    <p class=tajné>Sedláci mají tušení, že Nimlonas od nich vybírá vyšší
        dávky, než nařizuje guvernérská vyhláška, a že si tím mastí vlastní kapsu. Oni
        sami však nemají dostatek zkušeností a ani kuráže, aby se pustili do pátrání po
        důkazech Nimlonasovy hrabivosti, a proto se rozhodli najmout družinu dobrodruhů.
        Nimlonas však není žádný jednoduchý protivník a bude se snažit přesvědčit
        dobrodruhy penězi, hrozbami a silou, aby přešli na jeho stranu.</p>
    <h3 id="Gver Graen">C.5.4 Gver Graen</h3>
    <p>V jihozápadní části Elfích kopců na vrchu zvaném Srázný leží
        tvrz obklopená kamennými domy, Gver Graen. Nikdo ze zdejších obyvatel si
        nepamatuje doby, kdy byla pevnost postavena a ani nemůže. Pevnost Gver Graen je
        jedním z&nbsp;dědictví, které Taře zanechali Arvedané.</p>
    <p>Před osmdesáti lety našel na jednom z&nbsp;Elfích kopců kníže
        Východního království Theorn starou opuštěnou pevnost na jejíž bráně bylo vyryto
        devět trpasličích run. Nápis na bráně zní Gver Graen a dosud se nepřišlo na to,
        co vlastně znamená, přestože se o rozluštění jeho významu pokoušeli i sami
        trpaslíci. Slovo gver má význam jeskyně, místa obklopeného tmou a graen znamená
        slepotu nebo ztrátu smyslů. Co znamenají obě slova dohromady si dnes již nikdo
        nepamatuje.</p>
    <p class=tajné>Ovšem v&nbsp;dobách, kdy trpaslíci přišli z&nbsp;Podzemní
        říše, se používalo sousloví gver graen hojně, a označovalo místa, kde byly
        ukryty trpasličí poklady. Runy nápisu Gver Graen zároveň chránily poklad
        vysokými zaklínadly a kouzly, která neztrácejí na své účinnosti ani po tisíci
        letech. Skrýš v&nbsp;pevnosti Gver Graenu díky nim zůstala nedotčená až do
        dnešních dob a kníže Theorn netušil, že v&nbsp;katakombách jeho tvrze je jeden
        z&nbsp;největších pokladů trpaslíků ze starých dob. Ten ukryl samotný Borin I.
        řečený Chrabrý, když se připravoval projít divokou džunglí do zemí na severu,
        kde by se jeho národ mohl věnovat kovářskému a hornickému řemeslu a nebyl rušen
        neustálými potyčkami se skřety.</p>
    <p>Kníže Theorn použil svého vlivu u královského dvora (byl
        spřízněn s&nbsp;královskou rodovou linií) a dostal Gver Graen a okolní půdu
        v&nbsp;léno, které je dědičné. Tímto usnesením se tvrz Gver Graen dostala
        z&nbsp;područí guvernéra Východní dálavy a stala se politicky nezávislou. Stále
        však musel odvádět poplatky v podobě výcviku vojáků Východní dálavy ve zdejší
        šermířské škole. V&nbsp;době povstání Svobodných měst se pokusili Gver Graen
        získat pod svou kontrolu Orlí poutníci, ale na rozdíl od většiny ostatních měst
        tu narazili na odpor. Theornův pravnuk se stále považoval za příbuzného
        almendorského krále a ani normální obyvatelé necítili potřebu něco měnit na
        zaběhaných zvycích. Knížata jim vládla mnohem spravedlivěji než činili guvernéři
        v&nbsp;Albireu. Lord Firun k&nbsp;pevnosti mohl vyslat sotva tolik vojáků, aby
        ji byli schopni oblehnout. Naopak kníže Tarian měl přese všechno potíže
        s&nbsp;nemalým davem sympatizantů s&nbsp;povstáním mezi vyučujícími i žáky na
        akademii. Proto se nakonec obě strany dohodly na kompromisu. Gver Graen i
        s&nbsp;okolím se stal samostatným nejen formálně, ale i prakticky, nemá žádné
        povinnosti vůči Albireu ani Novému Amiru, výcvik vojska pro kohokoliv musí být
        řádně zaplacen. Celá oblast je pod drobnohledem politiků i vojevůdců a nikdo se
        v&nbsp;obavách před vyvoláním incidentu nesnaží přetáhnout místní na svou
        stranu. Kníže Tarian sice stále vnitřně sympatizuje s&nbsp;Východním
        královstvím, nemůže si ovšem dovolit dát to viditelně najevo.</p>
    <p>Kníže Theorn se tedy usadil v&nbsp;Gver Graenu a nechal okolo
        postavit malé město. Všechny domy byly vybudovány z&nbsp;kamene, aby nešly
        v&nbsp;případě útoku podpálit a postaveny v&nbsp;několika soustředných kruzích,
        což znemožňuje rychlý a hromadný nájezd na pevnost. Vstup do Gver Graenu je
        možný pouze branou v&nbsp;západní části hradeb, které obíhají celé městečko a
        končí z&nbsp;obou stran v&nbsp;mohutných zdech tvrze. Východní část pevnosti
        chrání strmý sráz a dvě vysoké věže s&nbsp;několika střílnami. Samotná pevnost
        je velmi impozantní a její stavitel musel být mistrem svého oboru. Ve zdech a
        hradbách z&nbsp;vápence byste marně hledali mezeru mezi spárami, věže a střílny
        dokonale pokrývají celý prostor u tvrze a umožňují křížovou střelbu, která
        dokáže rozvrátit sešikovaný oddíl během jediné minuty. Brána může být zajištěna
        třemi závorami, které jsou natolik těžké, že se musí zasunovat složitým
        mechanickým systémem, a její křídla mají tloušťku přes čtyřicet centimetrů.
        Kromě dokonalého taktického a obranného provedení uchvacuje pevnost svou
        architektonickou krásou a smyslem pro detail. I ta nejposlednější střílna
        v&nbsp;západní věži je malým uměleckým dílem a přitom zůstává plně funkční.</p>
    <p>Svůj věhlas si Gver Graen získal poměrně záhy, když první
        žáci zdejší válečnické akademie odešli do světa. V&nbsp;akademii učí opravdoví
        mistři šermu, boje a strategie a tudíž každý, kdo dokáže projít úspěšně výcvikem
        a všemi zkouškami, se stane elitním bojovníkem. Gvergraenští mistři pocházejí
        z&nbsp;různých koutů Tary a Lendoru a většinou mají za sebou pestrou životní
        dráhu dobrodruhů. Výuka boje v&nbsp;pevnosti Gver Graenu je pro mnohé
        z&nbsp;nich možností, jak si na stará kolena odpočinout a přitom docela
        nezahálet. Gvergraenská válečnická akademie je bezesporu nejlepší bojovou školou
        na území Dálav a snese srovnání i s&nbsp;nejlepšími školami Čtyř království.
        Každému absolventu akademie nakonec prozradí učitelé několik tajných šermířských
        a bojových fint, které smí použít jen ve velké nouzi, aby se neprozradili
        ostatním bojovníkům. Mnohé z&nbsp;těchto fint jsou opravdu smrtící a málokdo se
        jim dokáže účinně bránit. V&nbsp;Gver Graenu žije kolem stovky vojáků ve zbroji
        a přes tři sta z&nbsp;ostatních devíti set obyvatel městečka umí vládnou mečem
        na dobré a vyšší úrovni.</p>
    <p class="významné">Šermířskými fintami se nejvíce proslavili plavenští
        námořníci a piráti. Jejich bohaté válečnické zkušenosti s&nbsp;barbary, skřety,
        vojáky Čtyř království, Nunmejci a dalšími národy a rasami Asterionu se postupem
        času přetavily v&nbsp;unikátní bojový styl. Plaveni se vyzbrojují především
        lehčími zbraně, jako je rapír, kord nebo šavle, a už od útlého mládí pod
        dohledem svých otců cvičí s&nbsp;ostatními chlapci z&nbsp;vesnice. Obzvlášť
        vynikající v&nbsp;plavenském šermířském stylu jsou lidé pocházející ze Zátoky
        nymf.</p>
    <p>Gvergraenská válečnická akademie láká jak vládce Svobodných
        měst, tak guvernéra Východní dálavy. Jak se však zmocnit Gver Graenu a nepopudit
        svého souseda? Obě strany dlouho přemýšlely, až došly ke stejnému závěru –
        přimět obyvatelstvo, aby si samo vybralo zemi, k níž chtějí patřit. Proto je
        Gver Graen plný tajných agentů Východní dálavy a Albirea, maskovaných za kupce,
        učedníky, adepty akademie či dokonce za starousedlíky. V neveřejných setkáních
        přesvědčují vybrané občany Gver Graenu o výhodách ztráty neutrality, podplácejí
        vlivné úředníky blízké knížeti Tarianovi a mladým ambiciózním lidem mažou med
        kolem pusy a slibují vysoké postavení ve městě, jen co dojde k odtržení. Lidé v
        Gver Graenu jsou ovšem dost konzervativní a spokojení s dosavadní situací, a tak
        nemají oba tábory zatím příliš významnou podporu.</p>
    <p class=tajné>Situaci ve městě vyhrotila vlna násilí, kdy po setmění
        nebylo radno vycházet z domu a z některých krčem se staly téměř rváčské arény. A
        tato situace trvá až do dnešních dnů, neboť vždy, když městská stráž nastolí
        pořádek, vypuknou nové násilnosti jinde ve městě. Celou situaci mají na svědomí
        Kharovy Noční stíny, napadající obzvlášť příznivce Východní dálavy nebo Albirea,
        aby mezi nimi vyvolaly vážnější roztržku. Obě napadené strany skutečně věří, že
        řádění má na svědomí „ten druhý“, a násilí se dále vyostřuje.</p>
    <h3 id="Údolí snů">C.5.5 Údolí snů</h3>
    <p class=tajné>Nejzáhadnějším místem Elfích kopců obestřeným mnoha legendami,
        z&nbsp;nichž některé už jsou zapomenuty, se stal jejich střed. Zde, v&nbsp;Údolí
        snů u jezera Morril, stojí stará svatyně temných elfů, vystavěná přesně
        v&nbsp;místě, kde se temní elfové v&nbsp;době svého útěku z&nbsp;Bitvy pěti mečů
        ukryli před skřety. Hlavní a nejdůležitější část svatyně tvoří kamenná budova
        s&nbsp;kruhovým půdorysem, o poloměru přibližně pěti metrů, vytesaná
        z&nbsp;jediného kusu bílého mramoru, hojně protkaného červenými žilkami. Svatyně
        nemá pevné stěny, jejich podpůrnou funkci zastupuje řada pravidelně od sebe
        vzdálených sloupů, na kterých leží kuželovitý strop. Uprostřed podlahy spočívá
        v&nbsp;mělké prohlubni velká obsidiánová koule (o poloměru asi 80 cm), kterou
        lze mírným tlakem ruky otáčet. Pro výrobu koule byl záměrně vybrán obsidián,
        neboť jeho bílé a černé plošky nepravidelně se střídající v&nbsp;struktuře
        kamene vytvářejí fantastické obrazy provokující a podněcující lidskou (elfí,
        trpasličí atd.) představivost. Celá budova stojí na malé vyvýšenině, zvedající
        se z&nbsp;jinak plochého dna&nbsp;údolí. Vede k&nbsp;ní osm kamenných cest,
        vydlážděných kusy pečlivě obroušených žulových kamenů usazených ve ztvrdlé
        pískové hmotě. Poblíž jedné z&nbsp;nich, té, která vede severovýchodním směrem,
        je skupina šedých kamenných domků, kde přebývají strážci svatyně.</p>
    <p class=tajné>Strážců žije v&nbsp;údolí celkem osm a jsou to mnoha boji
        zocelení válečníci s&nbsp;obrovským množstvím zkušeností, kteří mají za úkol
        bránit svatyni proti nečistým silám. Výzbroj strážců je tvořena zbraněmi
        vyrobenými z&nbsp;garenu, a to především elfím trnem, rapírem velmi oblíbeným u
        lesních elfů, a dlouhým mečem zvaným derteonský mlat. Jejich výstroj se skládá
        z&nbsp;kroužkové zbroje z&nbsp;athorského stříbra, rukavic vyrobených
        z&nbsp;kůže baziliška a stříbrné čelenky s&nbsp;rubínem. V&nbsp;současné době
        jsou strážci svatyně tři ženy a pět mužů elfího národa, povolaní ke službě
        samotnou vládkyní lesních elfů z&nbsp;Červeného lesa, královnou Rungil.
        Posledním, devátým obyvatelem údolí je elf s&nbsp;nadpřirozenými schopnostmi,
        jasnovidec Maari. Za pomoci obsidiánové koule může Maari nahlédnout do mnoha
        částí Stínového a Vnějšího světa a zjistit tak informace, které nelze nalézt na
        žádném psaném záznamu či v&nbsp;mysli žijících tvorů. Toto umění dříve ovládali
        také theurgové z&nbsp;řad Arvedanů, ale ti k&nbsp;němu potřebovali různé magické
        pomůcky.</p>
    <p class=tajné>V starých arvedanských stavbách bylo objeveno mnoho zbraní
        a spousta z&nbsp;nich má pro lidi nezvyklý tvar. Snad nejpodivnější jsou
        perilonská ostří, objevená nedávno v&nbsp;kobkách pod Tarosem. Perilonské ostří
        má dlouhou jednosečnou čepel, opatřenou několika ostrými hroty po stranách.
        Rukojeť je v&nbsp;jedné třetině zbraně, čili špičky ostří ční na obě strany.
        S&nbsp;perilonským ostřím se bojuje jako s&nbsp;párovou zbraní, v&nbsp;každé
        ruce se drží jedno. Naučit se základům boje s&nbsp;touto zbraní vyžaduje ne
        hodiny, ale aldeny usilovného tréninku, které se však bohatě vyplatí, neboť
        perilonská ostří jsou vpravdě smrtící zbraně.</p>
    <p class=tajné>V okolí svatyně se nachází oblast s&nbsp;abnormálními
        magickými podmínkami. Když zde byla svatyně vytvořena, porušili kněží temných
        elfů rovnováhu magických energií, aby tím zesílili ochranný pás kolem údolí
        vytvořený elfími kouzelníky. V&nbsp;oblasti pásu a také uvnitř údolí nelze
        seslat žádné kouzlo ani použít kouzelný svitek či lektvar, všechna magenergie
        při takovém pokusu rychle vyprchá a rozptýlí se v&nbsp;okolním prostoru.
        Výjimkou je pouze samotná svatyně, kterou proudí velmi silný tok magické
        energie, pomáhající jasnovidci v&nbsp;jeho viděních. Ochranný pás má ještě další
        obrannou vlastnost, která prověřuje úmysly lidí putujících ke svatyni. Pokud
        nemá poutník u sebe speciální Maariho prsten, je uchopen magickým pásem a
        přenesen na jiná iluzorní místa, mnohdy velmi vzdálená jak v&nbsp;čase tak
        v&nbsp;prostoru. Pás vybírá místa podle stavu mysli poutníka a staví ho do
        situace, kdy musí učinit nějaké zásadní rozhodnutí. Na způsobu řešení této
        krizové situace závisí, zda bude vpuštěn ke svatyni nebo se objeví zpět u vnější
        strany ochranného pásu.</p>
    <p class=tajné>Lesní elfové často svatyni navštěvují a hovoří s&nbsp;Maarim.
        Tento muž je původem vznešený elf a ví mnohé o historii a smyslu světa. Mladí
        elfové pobytem a debatami s&nbsp;Maarim získávají část jeho moudrosti,
        vlastnosti, které si lesní elfové velmi cení. Vždyť právě moudrosti spolu
        s&nbsp;nezdolnou vůlí vděčí za to, že na Taře přežili až do dnešních dnů. Do
        svatyně přicházejí i starší elfové, rozjímají nad svým životem a radí se
        s&nbsp;Maarim o důležitých rozhodnutích. Někdy také přichází poselstvo od
        královny elfů Rungil nebo i královna osobně, když je třeba zjistit nějakou velmi
        důležitou skutečnost nebo rozřešit složitý a ve svých důsledcích dalekosáhlý
        problém. Lidem, kteří si získají Maariho důvěru, věnuje jasnovidec jeden ze
        svých prstenů. S&nbsp;ním lze do údolí volně přicházet, kouzlo ochranného pásu
        na jeho majitele neúčinkuje.</p>
    <h2 id="Divočina">C.6 Divočina</h2>
    <div class=rámeček>
        <p class=přímá-řeč>Nemám nic proti těm divochům. Ale když mi někdo daruje skalp
            atiuka nebo dalgeramana k&nbsp;Svátku mladých srdcí, udělá mi tím velkou radost.
        </p>
        <p class=přímá-řeč>Ulfen Statný, lovec divochů</p>
    </div>
    <p>Kraj severně od řeky Rubis, táhnoucí se až k&nbsp;hranici
        Červeného lesa má charakter divoké savany. Severní hranice této oblasti zvané
        Divočina tvoří poslední zbytek pralesa, který zůstal v&nbsp;Dálavách po masovém
        kácení Džungle padlých stromů v&nbsp;Severní Dálavě. Na západě dosahuje Divočina
        levého břehu Sloní řeky.</p>
    <p>V časech slavného Rubiského knížectví patřila Divočina
        k&nbsp;územím pod správou Arvedanů. Celý kraj, kde nyní leží Severní dálava, byl
        zarostlý hustým pralesem, v&nbsp;němž žily četné divošské kmeny. Útoky divochů
        nepatřily mezi nebezpečné, ale byly stejně nepříjemné jako bodnutí obtížného
        hmyzu do citlivé kůže. Arvedané se rozhodli těmto útokům předejít a
        v&nbsp;krátké době vystavěli v&nbsp;Divočině linii malých opevněných měst. Města
        na hranicích nikdy neposkytují tolik pohodlí a možnosti zábavy jako města ve
        vnitrozemí, a proto posádky, tvořené převážně dobrovolníky samotářské povahy,
        čítaly jen několik desítek mužů ve zbrani. Na odražení občasných útoků
        domorodců, neznalých vojenské taktiky a bojujících pouze primitivními zbraněmi,
        to však stačilo. I zdejší hraniční pevnosti obsahovaly předměty, které dnes
        nazýváme arvedanské artefakty, i když v&nbsp;daleko menší míře než tomu bylo
        v&nbsp;městech ležících v&nbsp;srdci Rubiského knížectví. Většina artefaktů
        v&nbsp;opevněných městech zvyšovala jejich obranyschopnost nebo umožňovala
        komunikaci na dálku. S&nbsp;pádem Rubiského knížectví přišel i pád hraničních
        měst. Skřeti dobývali jedno po druhém a nakonec byly všechny pevnosti těmito
        nájezdníky vyrabovány. Arvedané pro tento případ vytvářeli ve svých stavbách
        tajné skrýše, kam ukrývali nejcennější z&nbsp;pokladů a magických předmětů.
        Mnoho z&nbsp;tajných skrýší skřeti neobjevili a tudíž v&nbsp;nich arvedanské
        poklady leží dodnes.</p>
    <div class=rámeček>
        <p class=přímá-řeč>Monari</p>
        <p class=přímá-řeč>Strom monari má mohutný vrásčitý kmen, z&nbsp;něhož teprve ve
            výšce 25 m vyrůstají obrovské větve. Ty spolu s&nbsp;drobnými, jasně zelenými
            listy tvoří téměř dokonale kulatou korunu.</p>
        <p class=přímá-řeč>Kůra monari dobře odolává živlům, a tak se z&nbsp;ní vyrábí velké
            množství amuletů a prstenů chránících proti nepřízni počasí, ohni, vichřici,
            dešti, zemětřesení atp. Ovšem vzácnější surovinou je míza monari, která slouží
            jako základní surovina různých alchymistických lektarů.</p>
        <p class=přímá-řeč>Nechrasť</p>
        <p class=přímá-řeč>Dutý hnědočervený stonek nechrastě vyrůstá do výšky okolo 1 metru.
            Vyráží z něj tři druhy listů – dolní s krátkou stopkou, střední dvojitě dělené a
            horní přecházející v&nbsp;přílístky žlutočervených květů.</p>
        <p class=přímá-řeč>Prostý lid nechrastěm léčí mnoho nemocí a také šílenství. Očistné
            vlastnosti této rostliny ji předurčují k&nbsp;využívání při různých rituálech,
            kdy se tělo i duše musí oprostit od jakéhokoliv nánosu špatných vlivů. Střední
            lístky nechrastě si s&nbsp;sebou berou cestovatelé po Stínovém světě a dalších
            astrálních pláních, aby byli odolnější proti vlivu temných bytostí a chráněni
            před zlem.</p>
        <p class=přímá-řeč>Z&nbsp;asterionských herbářů</p>
    </div>
    <p>Traviny v&nbsp;Divočině dorůstají výšky až dva metry, jen
        v&nbsp;okolí různě hustých a rozsáhlých stromových porostů ustupují méně bujným
        a vzrůstem menším rostlinám. Nejhojnější strom, který lze v&nbsp;Divočině
        spatřit, nese domorodé jméno monari. Mimo monari zde roste také množství
        trnitých akácií, baobabů s&nbsp;mohutným kmenem a rozložitou korunou a různých
        druhů palem. Živočišný svět Divočiny se vyznačuje velkou pestrostí.
        V&nbsp;savanách a stromových porostech nalezneme mnohé obyvatele z&nbsp;Džungle
        padlých stromů, ale i z&nbsp;Červeného lesa. Ze šelem jsou to zejména lvi,
        leopardi a gepardi, obávaní lovci tohoto kraje. Nejčastější kořistí šelem bývají
        stáda antilop a gazel, vyskytujících se v&nbsp;Divočině v&nbsp;mnoha druzích.
        Mezi další obyvatele patří sloni, buvoli, nosorožci a zebry. V&nbsp;severní
        oblasti žijí v&nbsp;řekách spolu s&nbsp;velkým množstvím ryb také krokodýli.
        Přechodný domov tu má také několik druhů tažných ptáků, zejména čápi a
        vlaštovky.</p>
    <p class="významné">Kůru monari, která je téměř ohnivzdorná a velmi tvrdá,
        využívají divoši k&nbsp;výrobě podlouhlých štítů kapkovitého tvaru. Opracování a
        vytvarování kůry je složitou a časově náročnou procedurou, budoucí štít se musí
        několikrát namáčet, vyhřívat v&nbsp;žlutém bahně a očarovat rituálem zvaným Dem
        gwara rere. Hotový štít má podivuhodné vlastnosti. Kromě ohně dokáže odolávat
        šípům z&nbsp;luků i kuší, vydrží bez újmy téměř všechny rány ručních zbraní a
        dokonce částečně chrání před sesílanými kouzly.</p>
    <p>Kromě zvířat žije v&nbsp;Divočině i pár domorodých kmenů.
        Jejich vztah k&nbsp;lidem ze severu je různý, od přátelské zvědavosti až po
        vyložené nepřátelství, mnohdy závislý na předchozích zkušenostech. Pašeráci a
        královští lovci masakrují zvěř v&nbsp;Divočině po desítkách kusů a berou si
        přitom jen nejcennější části z&nbsp;jejich těl. Ve vysoké trávě pak zůstávají
        mrtvoly a hnijí v&nbsp;parném slunci. Potrava se divochům ztrácí před očima,
        vybíjena přivandrovalým bílým mužem. A tak občas některý z&nbsp;kmenů vytáhne na
        válečnou stezku a zaútočí na lidskou vesnici, a pak se ztratí v&nbsp;husté a
        vysoké trávě. Armáda pod vedením nějakého ambiciózního velitele na oplátku
        vypálí první domorodé sídliště, na které narazí, bez ohledu na rodovou
        příslušnost, a přilije tak další olej do ohně. Divočina se v&nbsp;těchto dobách
        stává hotovým peklem, kdy kromě divokých šelem číhají na lidi putující tímto
        krajem i divoši ozbrojení foukačkou s&nbsp;otrávenými šipkami či ostrým oštěpem.
        To, že i přes nehorázné chování přistěhovalců, se někteří divoši chovají
        přátelsky, je výsledkem soužití několika dobrodruhů s&nbsp;domorodci. Přínos
        nových věcí a poznatků do jejich jednoduchého života v&nbsp;nich vyvolal
        zvědavost a snahu žít s&nbsp;bílým mužem v&nbsp;míru.</p>
    <p class="významné">V západní části Divočiny žijí tyto domorodé kmeny:
        atiukové, dalgeramani, jahamové, ogowarové a už téměř vyvraždění wahaové.
        Atiukové uzavřeli s&nbsp;ogowary smlouvu o bratrství a společně bojují proti
        bílému muži. Dalgeramani, jinak zvaní lovci hlav díky svému zvyku odnášet si
        tuto část těla jako trofej z&nbsp;bitev, jsou nejpočetnějším domorodým kmenem
        v&nbsp;Divočině a bojují proti každému, kdo vstoupí na jejich území. Jahamové se
        starají jen o svá skromná stáda dobytka a úrodu na nuzných polích,
        v&nbsp;případě ohrožení se však dokáží zuřivě bránit. Wahaů žije na Asterionu už
        jen hrstka, ne více jak dvacet lidí, a jsou nejvíce nakloněni přistěhovalcům a
        dobrodruhům. Za jejich genocidu mohou ogowarové a částečně dalgeramani, kteří
        bojovali s&nbsp;wahay o posvátná loviště ve středu Divočiny.</p>
    <p>Východní část Divočiny je jen řídce obydlená a téměř
        nedotčená žádnou z&nbsp;vyšších kultur. Komunita osamělých loveckých rovin
        označovaná jako putiové nemá žádný stálý domov a nevlastní žádné území. Tito
        domorodci jsou prostí lidé svým životem, ale nesmírně bohatí svým duchovními
        prožitky. Putiové se chovají bezelstně a vždy nezištně nabídnou svou pomoc.
        Kromě nich žije v&nbsp;této končině ještě kmen lidožravých kamaenů, kteří jsou
        stejně primitivní jako jejich zvyky. Od kamaenů nelze čekat nic dobrého.</p>
    <p>Celou Divočinu křižuje spousta zvěří vyšlapaných stezek,
        obvykle končících u malých jezírek nebo v&nbsp;některém ze stromových hájků.
        Mimo tyto stezky přírodního původu vedou oblastí pěšiny, které vyšlapali lesní
        elfové. Elfí pěšiny spojují Červený les s&nbsp;Elfími kopci, přičemž se vyhýbají
        nebezpečným a zrádným oblastem. Lidští lovci elfí stezky běžně využívají při
        putování krajem, ale pokud dojde k&nbsp;jejich záměně se stezkou zvířecí, bývají
        následky tohoto omylu dosti tragické.</p>
    <p class="významné">Hraničáře z&nbsp;řad lesních elfů často doprovázejí na
        jejich cestách velké lasičky intawa. Tato zvířata se ve velkém počtu vyskytují
        v&nbsp;Červeném a Zlatém lese, snadno se dají ochočit a jsou poměrně učenlivá.
        V&nbsp;elfích vesnicích se prohání spousta jejich mláďat spolu s&nbsp;elfími
        dětmi, dospělé exempláře hlídají obydlí v&nbsp;korunách stromů nebo jsou velmi
        platnými pomocníky při lovu. Snad jedinou nepříjemnou vlastností je délka jejich
        života, která jen výjimečně přesáhne deset let, a jelikož jsou intawa velmi
        přítulní a příjemní společníci, jejich smrt se těžce snáší.</p>
    <p>V&nbsp;současné době se spojilo několik kmenů (atiukové,
        ogowarové a dalgeramani) žijících v&nbsp;Divočině proti přistěhovalcům ze severu
        a společně začali přepadávat malé usedlosti, vesnice a osamělé poutníky. Aby
        měli také podporu duchů, poslali výpravu do&nbsp;Džungle padlých stromů, která
        s&nbsp;sebou přivedla mocného šamana z&nbsp;tamního lidu. Rituály, jež se poté
        začaly odehrávat, Divočina ještě nespatřila. Ovládání mrtvých i živých,
        dobrovolné sebevraždy, nelítostné vyvražďování zajatců a podobně, se stalo
        běžnou součástí života divochů. Výsledky těchto činů se brzy dostavily
        v&nbsp;podobě myšlenkových bytostí ze Stínového světa. Proto teď Divočinu sužují
        přízračná zvířata obřích rozměrů, obludní trollové a krvežíznivé kočkovité šelmy
        huamy, se světlezelenou srstí zářící ve tmě. Šaman dokáže myšlenkové bytosti
        odpudit od divošských vesnic a každý z&nbsp;válečníků, který se vydává na lov
        nebo další nájezd na lidskou osadu, musí na ochranu před nadpřirozenými bytostmi
        pozřít sousto masa, zvláštním způsobem upravené šamanem.</p>
    <p class="významné">Největším postrachem Divočiny je bezesporu čtyřruký
        kyklop, obr měřící přes sedm metrů, s&nbsp;jediným okem uprostřed čela. Své
        doupě má v&nbsp;severovýchodní části kraje, v&nbsp;speciálně upravených ruinách
        arvedanské tvrze. Kyklop patří mezi myšlenkové bytosti. Zdejší exemplář je
        opravdu výstavní kousek, který dokáže mezi prsty rozdrtit sloní kel jako nic a
        ve sprintu předhonit i huamy. O kyklopovi se lidé dozvěděli jen prostřednictvím
        domorodců, protože zatím žádný dobrodruh setkání s&nbsp;ním nepřežil.</p>
    <p>Proti přízrakům a huamám v&nbsp;Divočině bojuje lovec
        přízraků trpasličího původu Berin, známý svým obřím kladivem ze stříbra,
        vykovaným v&nbsp;Seliaku. Berin je drsný chlapík s&nbsp;plnovousem zdobeným
        sedmi copánky, který výborně ovládá taktiku přepadů a zákopového boje. Pracuje
        převážně sám a o ceně nesmlouvá, ale nikdo se mu při pohledu na jeho kladivo
        neodváží nabídnout malou částku. Někdy však zápolí s&nbsp;myšlenkovými bytostmi
        jen tak pro radost z&nbsp;vítězství a boje.</p>
    <p class=tajné>Do nitra Divočiny se vydal šířit hlavní myšlenky
        lidského náboženství kněz Cornelius (vyznává čistě náhodou stejného boha ze
        Sedmnáctky, jako někdo z&nbsp;družiny) a po prvních úspěšných krocích přestaly
        od něj přicházet zprávy. Patrně padl do rukou jednomu z&nbsp;krvežíznivých kmenů
        a je ve velkých nesnázích. Na dobrodruzích leží úkol najít Cornelia živého či
        mrtvého a případně pomstít jeho smrt.</p>
    <p>Již jsme se zmínili, že v&nbsp;oblasti dnešní Divočiny kdysi
        stávaly hraniční tvrze, hlídající Rubiské knížectví před vpádem divochů
        z&nbsp;Džungle padlých stromů. Bohužel v&nbsp;době Velkého zemětřesení byla
        většina tvrzí zničena a pod zhroucenými zdmi zůstalo pohřbeno vše, co skřeti
        nestačili vyrabovat a odnést. Přesto některým dobrodruhům poklady ukryté
        v&nbsp;ruinách nedají spát a vydávají se do hustých porostů a vysokých trav
        Divočiny odhalit místa úkrytu arvedanských artefaktů. Pokud se někomu podařilo
        něco cenného nalézt, musel to udržet v&nbsp;tajnosti, protože veškeré zprávy o
        výpravách dobrodruhů do Divočiny vypráví pouze o přestálých nebezpečích,
        případně o nadějných objevech, které se nakonec ukázaly bezcenné.</p>
    <div class=rámeček>
        <p class="přímá-řeč">Deník neznámého dobrodruha nalezený třicet kilometrů východně od Nového Amiru
        </p>
        <p class="přímá-řeč">Den dubu, 3. alden měsíce rozkvetu
        </p>
        <p class="přímá-řeč">Pátráme po tvrzi Aru-min už druhý alden.
                Vím, že místo, kde kdysi stávala, je poblíž. Stále studuji starou arvedanskou
                mapu a pokouším se o přesnější určení polohy, ale nedaří se mi to. Adam už je
                netrpělivý. Myslel si, že to půjde lépe.
        </p>
        <p class="přímá-řeč">Den vlka, 3. alden měsíce rozkvetu
        </p>
        <p class="přímá-řeč">Zdá se, že jsme konečně na něco narazili.
                Při jednom z&nbsp;průzkumů jsem zakopl o tvrdý kámen, který by mohl být částí
                bývalého opevnění. Pečlivě jsme okolí prohledali a naše domněnka se potvrdila.
                Našli jsme část hradební zdi Aru-minu.
        </p>
        <p class="přímá-řeč">Den koně, 1.alden měsíce zelence
        </p>
        <p class=přímá-řeč style="MARGIN-TOP: 3pt">Dokončili jsme odklízecí práce. Byla to
            dlouhá a úmorná dřina, ale vidina zlata a cenností nás hnala dál. Během práce
            jsem si namohl záda a zvrtl kotník, a proto musel Adam dělat dva dny sám. Pomalu
            nám docházejí zásoby, budeme si muset jít něco ulovit. Ještě že je kolem plno
            zvěře.</p>
        <p class="přímá-řeč">Den orla, 1.alden měsíce zelence
        </p>
        <p class="přímá-řeč">Adam se vrátil z&nbsp;lovu. Byl celý
                pomlácený a na těle samý šrám. Nechce mluvit o tom, co se mu stalo. Možná
                neopatrně vyrušil některého ze lvů nebo leopardů. Hlavní je, že přece jenom něco
                ulovil. Pracuji teď sám, Adam si musí odpočinout. Nedává to na sobě znát, ale
                rány ho musí velmi bolet.
        </p>
        <p class="přímá-řeč">Den jasanu, 1.alden měsíce zelence
        </p>
        <p class="přímá-řeč">Nádhera, krása, úžasné. První odměna za naši
                námahu. Včera jsem vyčistil vstup do nevelkého tunelu a našel v&nbsp;něm zlatý
                přívěšek. Za celou tu dobu, co zde ležel, vůbec neztratil svůj lesk. Jistě je
                magický. Jsem zvědav jaké schopnosti mi dodá, nosím jej stále na krku. Možná
                budu mít víc štěstí, nebo s&nbsp;ním dokážu lítat a nebo dýchat pod vodou
                neomezeně dlouho. Musím ho brzo pořádně vyzkoušet.
        </p>
        <p class="přímá-řeč">Den koně, 2. alden měsíce zelence
        </p>
        <p class="přímá-řeč">Adam se uzdravuje. Vystřídal mě dnes
                v&nbsp;odkrývání dalších tunelů pod troskami. Před chvílí odešel dolů. Stanou se
                z&nbsp;nás velcí boháči. Koupíme malou tvrz někde v&nbsp;Miramské nebo Sevřené
                pláni a budeme jezdit na koních. Občas proženeme pár skřetů a goblinů. Teď něco
                slyším, dole v&nbsp;tunelu. To je Adam. Nerozumím mu, asi našel něco velkého. Už
                běží ven. Ale to není Ad...
        </p>
    </div>
    <h2 id="Nový Amir">C.7 Nový Amir</h2>
    <div class=rámeček>
        <p class=přímá-řeč>Nikdy nezapomenete na ty okamžiky, kdy skutečný svět kolem vás
            bledne, ztrácí barvy a ustupuje do pozadí, zatímco se před vašima očima objevuje
            svět zcela nový, který tam ještě před chvílí zdánlivě nebyl.</p>
        <p class=přímá-řeč>Úvod přednášky Cesty do Stínového světa mistra Daxara, Ochránce
            citadely</p>
    </div>
    <p>Na třech nízkých pahorcích, nedaleko toku řeky Rubis, stojí
        slavné a silné město Nový Amir. V&nbsp;nynější politické situaci, kdy Albireo
        patří ke Svobodným městům, je Nový Amir největším městem Východní dálavy a
        současně také sídlem guvernéra. Žije zde přes osm tisíc obyvatel a počet nových
        přistěhovalců zatím neklesá. Díky přítomnosti guvernéra se stal Nový Amir
        důležitým správním a politickým centrem, což se výrazně promítlo do životní
        úrovně zdejších obyvatel.</p>
    <p>Své jméno získal Nový Amir po městě se starou a bohatou
        historií ležícím v&nbsp;severní části Východního království. Amir byl podle
        lidských legend sídelním městem Tří čarodějů, kteří zde vytvořili své slavné
        magické runy. Uskupení budov a jejich architektura otevírala brány do jiných
        světů (do mnoha oblastí Stínového a Vnějšího světa), z&nbsp;nichž čarodějové
        přinesli své runy, rudu na výrobu eldebranských holí moci a mnoho dalších divů.
        Za války se skřety byl Amir poničen a po odchodu Tří čarodějů uzavřeny všechny
        cesty do jiných světů mocným kouzlem. Plány staveb v&nbsp;Amiru však zůstaly
        zachovány v&nbsp;Tormenově knihovně v&nbsp;hlavním městě Almendoru, starobylém
        Rangaroke. Při pátrání po zmínkách o Arvedanech se tyto plány našly a čarodějové
        a theurgové z&nbsp;Východního království se rozhodli postavit nový Amir. Všechny
        stavby a budovy v&nbsp;Novém Amiru mají svá pevná místa a z&nbsp;jejich polohy
        lze vyčíst mnoho důležitých údajů. Na dodržování plánů při výstavbě města
        dohlíží několik čarodějů, theurgů a kněží, pečlivě kontrolujících veškeré práce.
        I samotné místo, kde nyní Nový Amir stojí, bylo vybráno za pomoci čarodějů a
        důmyslných pátracích a jasnovidných kouzel a jeho sílu ještě umocňuje to, že se
        nachází přímo na jižním obratníku.</p>
    <p class=tajné>Plány na stavbu Nového Amiru jsou sice hezké
        z&nbsp;hlediska možností cest do Stínového a Vnějšího světa, ale zcela
        nevyhovují po vojenské a sociální stránce. Lidé žijící v&nbsp;jeho zdech delší
        dobu trpí klaustrofobií, ponorkovou nemocí a často páchají sebevraždy. Guvernér
        tedy pověřil jednoho ze svých lidí, aby tuto situaci nějak zlepšil a ten
        se&nbsp;k&nbsp;problému postavil po svém. Začal přesvědčovat čaroděje, aby
        udělali pár nezbytných úprav, a na ty, kteří odmítli spolupracovat, si najímá
        drsné chlapíky. Ti už přivedou jejich horké hlavy k&nbsp;rozumu.</p>
    <p>V Novém Amiru byla vždy silná posádka, a tak útoky domorodců
        z&nbsp;Divočiny nemohly ohrozit jeho existenci. Historie města se poklidně
        odvíjela sedmdesát tři let, než obyvatele vyburcovala událost, jež rozproudila
        zdejší život. V&nbsp;Albireu svrhla palácová stráž v&nbsp;čele s&nbsp;rytířem
        Firunem guvernéra Denfela. Guvernér byl uvězněn, ale podařilo se mu
        z&nbsp;žaláře uprchnout tajným východem a později v&nbsp;převleku za potulného
        mnicha proklouzl městskými branami. Za cíl svého útěku si vybral právě Nový
        Amir. Zřídil zde prozatímní velitelství a obsadil pár budov v&nbsp;centru města,
        v&nbsp;nichž začal spřádat plány, jak získat své ztracené postavení zpět.
        Rozeslal posly ke všem správcům loajálních měst se zprávou, aby mu poskytli
        takové množství mužů ve zbrani, kolik jsou schopni postrádat. U hradeb Nového
        Amiru se rychle shromáždila armáda, která měla pokořit rebely z&nbsp;Albirea.
        Guvernér se musel postarat o všechny své zbrojnoše, a proto zvedl výši dodávek
        potravin a surovin, které odvádí každá vesnice a město Východní dálavy. Zejména
        lidé žijící v&nbsp;Elfích kopcích začali reptat proti tomuto nařízení, což vedlo
        k&nbsp;nepokojům a k postupnému odtržení celé&nbsp;jižní části této oblasti od
        Východní dálavy. Guvernér se rozhodl se svými vojáky zaútočit přímo na Albireo,
        čímž, jak doufal, zabrání dalším vzpourám. Obléhání trvalo přes čtyřicet dnů a
        bylo prolomeno až díky plánu Janoše Brukky, který využil v boji výbušnin a
        petard z&nbsp;alchymistických dílen a také řady iluzorních kouzel.
        Dezorientovaná Denfelova armáda se stala snadnou kořistí obránců Albirea. Po
        méně jak dvou hodinách nerovného boje složili královští vojáci zbraně a byli
        zajati.</p>
    <div class=rámeček>
        <p class=přímá-řeč>19. plodna – Kapitulace</p>
        <p class=přímá-řeč>... Engolty se rozhodl kapitulovat, patrně na nátlak čarodějů
            z&nbsp;Nového Amiru. Když začal Janoš stavět katapulty, zalekli se a začali se
            obávat o osud svého města. Další vyplenění by jim už asi vzalo úplně chuť do
            života ...</p>
        <p class=přímá-řeč>... Engolty přese všechnu úskočnost vypadá jako respektovaný muž,
            který si nemůže dovolit ztratit tvář bezprostředním porušením daného slova.
            Navíc bude nějakou dobu trvat, než na Lendoru naverbují další kontingent vojáků
            a pošlou ho sem. Do té doby se snad i Svobodná města dají trochu do pořádku ...
        </p>
        <p class=přímá-řeč>... Po návratu od Nového Amiru mi bylo oznámeno, že Radslav umřel
            na následky zranění utržených u Tabitu. Je mi líto, že se toho můj starý
            spolubojovník nedožil...</p>
        <p class=přímá-řeč>Úryvek z&nbsp;deníku lorda Firuna</p>
    </div>
    <p>Politika Východního království se po Bitvě úskoků, jak se
        Brukkově úspěšnému manévru nyní říká, začala pozvolna měnit
        z&nbsp;nekompromisního prosazování svých zájmů silou v&nbsp;diplomatické
        vyjednávání. Král Rioden II. je moudrý muž a ví, že v&nbsp;případě stálých
        nepokojů a potyček mezi vesnicemi a městy ve Východní dálavě, by toto území
        rychle padlo do rukou skřetům. Proto se rozhodl svěřit správu nad zbytkem
        Východní dálavy jednomu ze svých nejzkušenějších rádců, baronu Engoltymu. Ten se
        ještě nějakou dobu pokoušel řešit věc vojenskými prostředky, ale nakonec přešel
        k&nbsp;jednacímu stolu. Jedním z&nbsp;prvních kroků, které guvernér Engolty
        podnikl, bylo podepsání smlouvy o vytýčení hranic mezi Svobodnými městy a
        Východní dálavou a smlouva o vzájemné spolupráci, mimo jiné obsahující seznam
        zakázaných surovin a řemeslných produktů, jež se nesmějí převážet přes hranice.
        Tato smlouva neznamená, že by Východní království nechtělo dostat odtržená města
        zpět, ale spíše potvrzuje změnu celkové strategie. Baron Engolty se snaží získat
        politický vliv v&nbsp;důležitých organizacích působících ve Svobodných městech,
        aby mohl kontrolovat dění v&nbsp;odtrženém území. Svou moc v&nbsp;organizacích a
        spolcích prosazuje skrze vysoce postavené členy, které přesvědčil o nesporných
        výhodách spolupráce s&nbsp;ním. Mezi oblíbené „přesvědčovací“ metody nového
        guvernéra patří zejména úplatky a sliby, nezdráhá se však sáhnout ani
        k&nbsp;vyhrožování, vydírání a dalším „tvrdším“ metodám.</p>
    <p class=tajné>Stavba Nového Amiru přes všechna ochranná opatření a
        snahu o důsledné dodržování plánů původního Amiru způsobila nestabilitu
        v&nbsp;okolí města, která se čas od času promění v&nbsp;bránu do Stínového
        světa. V&nbsp;okolí se objevují příšery a bestie roztodivných tvarů a druhů,
        z&nbsp;nichž některé jsou lidem přátelsky nakloněny a jiné nikoliv. Armádu už
        unavuje se honit za osamocenými trolly, kyklopy a fénixy, a tak na scénu
        přicházejí dobrodruhové.</p>
    <p>První věc, která upoutá vaši pozornost při pohledu na Nový
        Amir, je mohutná citadela, stojící uprostřed města. Vzhledem připomíná kužel
        s&nbsp;useknutou špicí, lemovaný sedmi ochozy. Poslední ochoz, postavený až u
        samého vrcholu citadely, shlíží na okolní stavby z&nbsp;výše stopětadvaceti
        metrů. Kamenné kvádry, z&nbsp;nichž je citadela postavena, doléhají těsně
        k&nbsp;sobě tak, že není vidět žádná spára. Pozorovatel pak získává pocit,
        jakoby celá stavba byla vybudována z&nbsp;jednoho kusu kamene. Od citadely se
        rozbíhá směrem k&nbsp;městským hradbám dvanáct ulic, z&nbsp;nichž dvě jsou širší
        než ostatní. Ty vedou k&nbsp;dalším pozoruhodným stavbám Nového Amiru,
        k&nbsp;chrámům Auriona a Sirril. Aurionův chrám stojí v&nbsp;severní části města
        a od základů až po velkou kopuli je vybudován z&nbsp;bílého mramoru. Okna
        v&nbsp;chrámu vyplňují křišťálové tabulky a povrch kopule je protkán zlatými
        žilkami, vytvářející náboženské symboly a ornamenty. Za jasných dnů celý chrám
        září a odráží paprsky slunce do širokého okolí. Naproti tomu chrám bohyně Sirril
        vyzařuje do okolí jen chlad a slabé, studené světlo podobné záři Modrého měsíce.
        Stěny chrámu jsou tmavé šedé až zcela černé, jen v&nbsp;některých místech
        ustupující tmavě modré barvě lazuritových kamenů. Okna chrámu zůstala
        nevyplněna, pouze po jejich obvodu se plazí tenké stužky stříbrných prutů.
        Sirrilin chrám leží v&nbsp;jižní části města. I ostatní bohové mají v&nbsp;Novém
        Amiru své chrámy a svatyně, ale ne již tak honosné a majestátné, jako chrámy
        zasvěcené Sirril a Aurionovi.</p>
    <p class="významné">Chrámy Sedmnácti bohů v&nbsp;městech Čtyř království a
        jednotlivých dálav jsou velmi dobře střeženy, ačkoliv by se zdálo, že je tomu
        naopak. Při dostavbě svatostánku kněží provedou obřad vysvěcení, při němž bůh
        přijímá tuto stavbu za svou a obestře ji ochrannými kouzly. Proto zdánlivě
        prázdná nezamřížovaná okna obsahují uspávací nebo paralyzující kouzla, vnitřní
        část chrámu se vyplní polem způsobujícím dezorientaci, dočasnou slepotu nebo
        uměle vyvolaný strach, jakmile jej opustí poslední kněz, a v&nbsp;některých
        chodbách se v&nbsp;nočních hodinách objevují neviditelné teleporty na krátké
        vzdálenosti. Půda chrámu nepatří žádné zemi ani království a každý štvanec,
        který uprchne dovnitř, zde může nalézt azyl před světskou mocí.</p>
    <p>V současné době se v&nbsp;Novém Amiru pracuje na stavbě
        hradeb, poslední části, která musí být dokončena, aby vzhled města odpovídal
        plánům starého Amiru. Tržiště, kovárny, tkalcovny, obchody a krámky
        s&nbsp;všemožným zbožím už stojí na svém určeném místě, stejně jako svatyně,
        malá vojenská akademie a rozsáhlá knihovna. Práce postupovaly rychlým tempem a
        vše nasvědčovalo tomu, že výstavba bude za deset měsíců ukončena. Došlo však
        k&nbsp;těžko uvěřitelné a trestuhodné události. Někdo ukradl plány, podle nichž
        probíhala výstavba města, které však z&nbsp;důvodu bezpečnosti existovaly pouze
        v&nbsp;jediném exempláři. Nejenom, že bez nich je dokončení stavby téměř
        nemožné, ale zloděj by mohl podle nich postavit svůj Amir a získat tak přístup
        do jiných dimenzí. Po zloději se začalo okamžitě pátrat, byly vyslány ozbrojené
        skupiny vojáků, malé družinky dobrodruhů i jednotliví špehové. Čarodějové
        vyslali pátrací kouzla všech druhů, theurgové navázali spojení se Stínovým
        světem, mágové nahlíželi do myslí podezřelých – a vše bezvýsledně. Z&nbsp;činu
        jsou obviňováni především Kharovi a Zylovi špióni, ale také Orlí poutníci.
        Čarodějové a theurgové z&nbsp;citadely pokračují neustále v&nbsp;pátrání,
        prověřují všechny možnosti a hledají nové stopy. Nakonec byli vysláni poslové i
        do Sartharonské věštírny na Lendor, ale jejich mise bude trvat několik měsíců a
        nemusí skončit úspěchem.</p>
    <p class=tajné>Zloděj, který ukradl plány Amiru, neslouží ani jedné ze
        podezřívaných skupin. Tento čin nebyl motivován politicky, ale snažil se
        zabránit možnému uvolnění zla stokrát strašnějšího a tisíckrát ničivějšího než
        je Khar Démon. Úspěšné dokončení stavby Nového Amiru by otevřelo brány nejen do
        astrálních sfér běžně používaných theurgy, ale také do oblastí v&nbsp;níž se
        tvoří úděsné myšlenkové bytosti, tedy do zapadlých koutů Stínového světa. Síla
        některých myšlenkových bytostí je natolik velká, že ochranná kouzla uzavírající
        astrální brány by jim nemohla zabránit ve vstupu na Asterion. Při průchodu mocné
        myšlenkové bytosti se uvolní ničivá energie v&nbsp;nepředstavitelném množství,
        schopná obrátit v&nbsp;prach Nový Amir a s&nbsp;ním oblast v&nbsp;okruhu dvaceti
        kilometrů. Ochránce Nového Amiru, muž, jenž nechal ukradnout plány města, je
        Riam, bílý drakočlověk. Riam žije v&nbsp;Albireu a byl jediný z&nbsp;drakolidí,
        který si při transformaci zachoval svou původní povahu. Proto není zlý a po
        návratů lidí na Taru se okamžitě přidal na jejich stranu. Tajemství o možnosti
        přeměny svého lidského těla v&nbsp;dračí nikomu z&nbsp;lidí neprozradil, přesto
        je již několik důvtipných a pozorných lidí na stopě jeho skutečného původu. Riam
        vstoupil před sedmi lety mezi Orlí poutníky, ale akci s&nbsp;krádeží plánů
        starého Amiru vykonal na vlastní pěst.</p>
    <p class="významné">Šperky, drahokamy, magické artefakty a cenné listiny je
        dobré chránit před nenechavými prsty zlodějů. Mezi nejjednodušší způsoby
        ochrany, kromě mechanické pasti, kouzla či lidské stráže, patří bytelný a
        komplikovaný zámek, který lze odemknout jen k&nbsp;němu příslušným, stejně
        bytelným a komplikovaným klíčem. Zámečnické umění na Asterionu se teprve
        rozvíjí, a proto mnoho výrobků nemá příliš mnoho šancí obstát před sadou paklíčů
        zkušeného zloděje. Jsou však výjimky, jako například zámky z&nbsp;dílny mistra
        Maxora (mimo jiné i známého čaroděje a autora zaklínadel Věžcového cyklu), které
        si už mezi zloději získaly patřičný respekt a jsou pravou zkouškou jejich
        zručnosti. Rčení „rozlomil jsem Maxorův zámek“ se mezi lidmi použivá pro
        dosáhnutí těžkého a dávno vytyčeného cíle.</p>
    <p>Už nyní lze využít citadely a dalších staveb
        k&nbsp;astronomickým pozorováním, přesnému určování času a složitým výpočtům,
        které napomáhají při tvorbě nových kouzel, analýze arvedanských artefaktů a
        magických předmětů neznámého původu a určení. Čtvrté, páté a šesté patro
        citadely obývají čarodějové a theurgové, lidmi nazývaní Strážci citadely, jimž
        se dostalo výsady pracovat na výstavbě Nového Amiru a provádět zde výzkumy. Při
        odchodu některého ze Strážců citadely z&nbsp;Nového Amiru se mezi adepty svádí
        tvrdý konkurenční boj o uvolněné místo. Být Strážcem citadely je velká čest a
        lidé z&nbsp;Nového Amiru chovají tyto čaroděje, mágy a theurgy ve velké úctě.
        V&nbsp;jejich čele stojí Ochránce citadely, jehož titul ho staví po bok
        guvernéra Východní dálavy, jako jeho nejbližšího poradce. Hlavním úkolem Strážců
        citadely je otevřít bezpečné brány do astrálních sfér, popřípadě světů ležících
        za nimi (existují-li nějaké). Tento cíl se jim už podařilo částečně splnit,
        neboť brána do první z&nbsp;astrálních úrovní už funguje. K&nbsp;otevření
        dalších bran je nutné dokončit výstavbu hradeb. Kromě tohoto hlavního poslání
        plní Strážci citadely mnoho dalších drobnějších úkolů, které jim zadá guvernér
        nebo Ochránce citadely a věnují se výzkumu magických předmětů. Pro svou práci
        mají v&nbsp;nejvyšším patře citadely uloženy všechny potřebné a důležité
        přístroje.</p>
    <p class=tajné>Nedávno zemřel jeden ze Strážců citadely a mezi adepty
        se začal vybírat ten, kdo jej nahradí. O toto prestižní a výnosné místo se
        uchází také jeden z čarodějů, který nehodlá ponechat nic náhodě. Proto se
        rozhodl najmout skupinku dobrodruhů, aby zastrašila a donutila k&nbsp;odstoupení
        z&nbsp;kandidatury jeho největší soupeře. V&nbsp;případě nouze mohou
        dobrodruhové přistoupit i k&nbsp;úplnému a konečnému odstranění nežádoucího
        subjektu z&nbsp;cesty.</p>
    <p>V prvních třech patrech sídlí guvernér a celý úřednický
        aparát. Původně zde pracoval starosta Nového Amiru se svými pobočníky, ale po
        převratu v&nbsp;Albireu museli tato místa uvolnit. Zprvu vypadala situace tak,
        že se starosta brzy přestěhuje zpět do prostor citadely. Po podepsání
        diplomatické smlouvy se Svobodnými městy však bylo rozhodnuto, že sídlo
        guvernéra zůstane pro další časy v&nbsp;novoamirské citadele. Současný správce
        kníže Bočmar proto nadále bydlí v&nbsp;prostorném domě u citadely a stará se
        především o obchodní záležitosti Nového Amiru, neboť politické a vojenské
        problémy řeší guvernér a jeho poradci. Bočmar byl jedním ze zakládajících členů
        Amirského tetragonu a stále patří k&nbsp;nejsilnějším osobnostem v&nbsp;tomto
        spolku.</p>
    <p class="významné">Guvernér, jakožto nejvýše postavený muž Východní dálavy a
        zástupce krále, má spoustu pravomocí a také povinností. Nejdůležitější
        povinností guvernéra je vybírat daně a zajistit, aby bezpečně dorazily do
        královské pokladnice v&nbsp;Almendoru. Výběr daní v&nbsp;jednotlivých městech
        provádějí starostové, jmenovaní guvernérem. Jedná se většinou o méně významné
        šlechtice z&nbsp;Východního království, kteří za správu města a výběr daní
        získávají odměnu v&nbsp;podobě dvanácti procent zlaťáků z&nbsp;vybrané částky.
        Daně se shromažďují v&nbsp;podzemních částech citadely v&nbsp;Novém Amiru a
        jednou za půl roku se odvážejí flotilou pěti lodí na sever, do Východního
        království. Starostové se poměrně často mění, guvernér je odvolává ještě
        v&nbsp;době, kdy jsou zcela loajální králi, dřív než by mohlo být na něco
        takového příliš pozdě. Setrvání v&nbsp;postu starosty déle než deset let je ve
        Východní dálavě spíše výjimkou.</p>
    <p class="významné">Další povinností guvernéra je udržovat bojeschopnou armádu
        o síle nejméně osmnácti set mužů a v&nbsp;případě ohrožení jí velet. V&nbsp;čele
        armády tedy stojí guvernér, který má k&nbsp;dispozici čtyři válečné poradce.
        Šestisethlavým oddílům zvaným „dragy“ velí generál. Každá draga se skládá
        z&nbsp;deseti „vesenů“, poslouchající rozkazy kapitánů. Vesen se dělí na dvanáct
        oddílů, jež udržují v&nbsp;bojové pohotovosti seržanti. Tento systém kopíruje
        uspořádání armády ve Východním království. Guvernér má dále pravomoc udělovat
        privilegia k&nbsp;provozování určitých činností, jako je těžba soli, lámání
        kamení, vaření piva, tkaní látek a podobně. Udělené privilegium zaručuje danému
        řemeslníkovi či organizaci monopol v&nbsp;této oblasti v&nbsp;okruhu pěti
        kilometrů a ochranu ze strany guvernéra a jeho úředníků. Ochranu zajišťuje
        guvernér zákony a úředními výnosy, nad jejichž dodržováním dohlíží městská
        posádka. V&nbsp;případě přestupku rozhoduje o vině či nevině starosta města či
        správce oblasti s&nbsp;tím, že guvernér má právo jeho rozsudek odvolat nebo
        změnit.</p>
    <h2 id="Pomezí">C.8 Pomezí</h2>
    <div class=rámeček>
        <p class=přímá-řeč>Pokud se vydáte do pralesa, mějte na paměti jednu věc. Vše okolo
            vás pečlivě sleduje a číhá na vaši chybu. Stezka, po které jste před pěti
            minutami prošli, může být nyní zarostlá nejhustším křovím, větve se náhle
            promění v&nbsp;hady škrtiče, šťavnaté ovoce je plné malých smrtelně jedovatých
            brouků, a to, co vypadá jako paprsky slunce, mohou být klidně pavoučí vlákna.
            Mějte se proto na pozoru a pečlivě važte každý krok.</p>
        <p class=přímá-řeč>Rady hraničáře z&nbsp;Pomezí nově příchozí skupince dobrodruhů
        </p>
    </div>
    <p>Na hranicích mezi Východní a Severní dálavou leží
        v&nbsp;divokém a nebezpečném kraji město Pomezí. Přestože se lidé ze Čtyř
        království usadili na místě, kde dnes stojí Pomezí, už téměř před pětatřiceti
        lety, je tato oblast jen velmi málo prozkoumána. Královští vojáci se od velkého
        útoku divochů z&nbsp;Divočiny drží raději na dohled městským hradbám a
        dobrodruzi, kteří vědí, co se skrývá dál od města, své vědomosti přísně střeží.
    </p>
    <p>Pomezí je už od svého vzniku příčinou sporů mezi Východní a
        Severní dálavou. Osadníci ze Severního království založili v&nbsp;těchto místech
        malou vesničku, kterou však nedlouho poté napadli a vyplenili divoši. Když sem
        dorazila výprava z&nbsp;Východního království, našla jen pobořené dřevěné chýše
        a spoustu mrtvých. Pohřbili a uctili památku zemřelých a začali s&nbsp;výstavbou
        vlastního sídliště. Také oni byli napadeni divochy, ale podařilo se jim útok
        odvrátit. Pomezí začalo pomalu získávat svůj nynější vzhled. Pak si úředníci
        v&nbsp;Gerianu, hlavním městě Severní dálavy, asi před dvaceti lety vzpomněli na
        výpravu osadníků do těchto končin a začali se zajímat o jejich osud (aby od nich
        mohli začít vymáhat daně). Našli však pouze vzkvétající Pomezí a hřbitov svých
        poddaných. Když viděli, že od mrtvých daně těžko získají, obvinili osadníky
        z&nbsp;Východního království z&nbsp;krádeže a nezákonného zabrání majetku
        Severní dálavy. Tak začal dlouhý a vleklý spor o vlastnictví Pomezí, který
        dodnes není vyřešen a který poněkud narušuje proklamovaný společný postup
        Storabska a Almendoru na Taře.</p>
    <p>Východní dálava se nehodlala svého města vzdát a ani zaplatit
        přemrštěné odstupné gerianským úředníkům. Tento spor byl v obou královstvích na
        Lendoru považován za okrajovou záležitost, kterou se nikdo z&nbsp;kruhů blízkých
        panovníkům nehodlal zabývat. Ovšem snaživí úředníci a horká bojechtivá krev
        obyvatel Severní dálavy volali po důsledném a pokud možno tvrdém řešení. Gerian
        tedy sáhl k&nbsp;vojenským prostředkům a pokusil se získat Pomezí silou. Cestou
        byl však oddíl seveřanů napaden všudypřítomnými divochy a bojem s&nbsp;nimi se
        značně oslabil. Když dorazil zbytek vojenské družiny k&nbsp;Pomezí, neměl už na
        další boj ani pomyšlení a mnoho vojáků dezertovalo a zůstalo raději ve městě,
        než aby se trmáceli džunglí zpět do Durmegu nebo Gerianu. Východní dálava
        posílila vojenskou posádku v&nbsp;Pomezí a guvernér nechal stavět strážní věž,
        která by hlídala široké okolí. Když neuspěl přímý útok, uchýlila se Severní
        dálava k&nbsp;sabotážím a podplácení městských úředníků. V&nbsp;nocích byly
        zapalovány sýpky plné obilí, někdo nařezal dřevěné lešení u strážní věže, a to
        se zřítilo i se stavitelem, který kontroloval průběh prací. Plodiny na polích
        napadl agresivní druh hmyzu a zničil celoroční úrodu. Podobné „nehody“ byly
        v&nbsp;této době na denním pořádku. Mezi zdejšími lidmi se však vypráví, že
        v&nbsp;sabotážích neměli prsty jen seveřané z&nbsp;Durmegu a Gerianu, ale také
        vévoda Denfel. Ten údajně vyvolal uměle zdejší krizi několika tučnými úplatky a
        sliby, aby ji pak mohl slavně zažehnat a stát se tak guvernérem. A na těchto
        řečech je patrně víc pravdy než by se mohlo na první pohled zdát, protože se
        díky rychlému a důraznému zásahu almendorské tajné služby (vedené v&nbsp;té době
        Denfelem) podařilo vypátrat zrádce a kolaboranty, kteří byli rychle a bez
        velkých soudů popraveni nebo vyhnáni do nehostinné džungle. Dva měsíce po tomto
        zákroku byl Denfel v&nbsp;Albireu slavnostně jmenován do úřadu guvernéra
        Východní Dálavy. Po těchto událostech se na zdejší hranici situace značně
        zklidnila a už přes dvanáct let nedošlo v&nbsp;Pomezí k&nbsp;vážnějšímu
        incidentu.</p>
    <p class=tajné>Při cestě džunglí v&nbsp;okolí Pomezí narazí družina na
        pohublého špinavého člověka, víc divocha než civilizovanou bytost. Ukáže se, že
        se jedná o jednoho ze svědků Denfelova spekulantství, který toho mimo jiné hodně
        ví o tajné službě Almendoru. Když mu postavy vysvětlí současnou situaci (ten
        nešťastník netuší, že vznikla Svobodná města), požádá je o bezpečný transport do
        Albirea. Že po cestě nastanou neočekávané komplikace, snad už ani nemusíme
        dodávat.</p>
    <p>Pomezí leží blízko soutoku Dravého potoka a Sloní řeky.
        V&nbsp;obou zmíněných tocích žijí velmi žravé ryby zvané gorhas, schopné ohlodat
        na kost cokoliv, co jim k&nbsp;tomu poskytne příležitost. Jelikož v&nbsp;okolí
        není žádný kamenolom a roste zde spousta stromů, převážná většina staveb
        v&nbsp;Pomezí je vybudována ze dřeva. Výjimku tvoří jen strážní věž a kamenná
        studna, stojící blízko jižní palisády. Ochranu města zajišťuje kromě vysoké
        dřevěné hradby i pět metrů široký vodní příkop, plný masožravých gorhas. Ulice
        v&nbsp;Pomezí se musí často čistit, neboť rychle zarůstají hned několika druhy
        tropických rostlin a travin. Podobně se musí udržovat i dřevěné domy, na které
        neustále útočí svými úpony popínavé rostliny a hmyz živící se dřevem. Celkově je
        Pomezí velmi kompaktní město, beze zbytku využívající každé volné prostranství,
        v&nbsp;němž bychom těžko hledali oddělené městské čtvrti.</p>
    <p>Město je do značné míry soběstačné, potraviny a předměty
        denní potřeby si dokáže obstarat samo. Suroviny, které se nedají v&nbsp;okolí
        města získat, se dovážejí většinou po Sloní řece a skladují v&nbsp;zásobárnách.
        Řemeslníci si ve skladech koupí potřebné suroviny a zásoby se průběžně doplňují.
        Cestování do Pomezí je samo o sobě dosti komplikovanou záležitostí.
        Z&nbsp;Větývky vedou dvě cesty, z&nbsp;nichž ani jedna není úplně bez rizika.
        Delší, ale bezpečnější je doprava lodí po Dravé řece. Divoši žijící v&nbsp;okolí
        chodí k&nbsp;řece jen zřídka, přesto se občas stane, že ostřelují pasažéry a
        posádky na lodích ze svých foukaček nebo krátkých luků. Proto na Dravé řece
        občas patroluje hlídková loď královských lučištníků, kteří udržují divochy
        v&nbsp;uctivé vzdálenosti. Druhá cesta vede přímo do Pomezí, skrz Divočinu, a je
        o poznání nebezpečnější. Neexistuje zde žádná stálá stezka a udržet správný směr
        vyžaduje dobře cvičený orientační smysl nebo dlouholeté zkušenosti s&nbsp;místní
        krajinou. Po cestě číhá řada šelem a jedovatých hadů, a také domorodci nemají
        vetřelce příliš v&nbsp;lásce. Tuto cestu volí většinou jen blázni, zoufalci nebo
        hazardéři.</p>
    <p>Hlavním zdrojem příjmů v&nbsp;Pomezí je lov kožešin a
        slonoviny. Kromě královských lovců, cvičených ve střelbě z&nbsp;luku, stopování,
        přežití v&nbsp;extrémních podmínkách a znalosti zvěře a rostlin, vycházejí na
        lov také skupinky dobrodruhů a nezkušených mladíků, kteří hledají vzrušení a
        chtějí zbohatnout. Téměř každý alden donesou královští lovci zprávu o smutném
        konci některého z&nbsp;těchto dobrodruhů, jehož roztrhané tělo vláčely divoké
        šelmy. O některých z&nbsp;nich lidé vícekrát neslyší a jejich těla se nikdy
        nenajdou. Byl to právě lov, který před sedmi lety vyprovokoval domorodé kmeny
        k&nbsp;velkému útoku, při němž padlo přes pět set obyvatel Pomezí. Domorodcům se
        podařilo na jednom místě prolomit hradby pomocí mocného kouzla jejich šamana a
        v&nbsp;ulicích zabíjeli bezbranné měšťany. Jen včasný návrat silného oddílu
        královských lovců, kteří byli v&nbsp;době útoku mimo město, pomohl zahnat
        divochy zpět do Divočiny.</p>
    <p class="významné">Z Divočiny se ovšem někdy vracejí i takoví, co měli při
        své honbě za poklady a bohatstvím štěstí. V&nbsp;putykách v&nbsp;Pomezí se
        vypráví dnes již legendární příběh o Jardenovi a Ztraceném městě. Jarden byl
        obyčejný dobrodruh, jakých je v&nbsp;Pomezí spousta. Občas se vydal na lov do
        Divočiny nebo na severozápad do Džungle padlých stromů a prodával kůže ulovených
        zvířat.</p>
    <p>Jednoho dne vyrazil mimo své obvyklé trasy, do husté džungle
        východně od Pomezí. Zelený příkrov korun stromů téměř nedovoloval slunečním
        paprskům proniknout do spodních vrstev porostu, a proto orientace v&nbsp;této
        krajině byla značně obtížná, a tak se stalo, že Jarden v&nbsp;členitém terénu
        zabloudil. Šel dlouhou dobu, než se stromy začaly trochu rozestupovat, aby
        uvolnily své místo savanám. Ale Jarden nedošel na kraj džungle, nýbrž objevil
        velkou mýtinu, uprostřed níž stálo ohromné kamenné město. Mohutné pyramidy a
        štíhlé věže se vypínaly vysoko k&nbsp;obloze, a téměř dosahovaly výšky
        nejvzrostlejších stromů. Dlážděné cesty se rozbíhaly do všech stran,
        k&nbsp;podivným budovám a velkolepým chrámům. Všude stály vysoké sloupy a sochy
        hrubých tvarů, nahánějící přes svou nejasnost děsivý strach. Na všem leželo
        mnoho století neporušené dusivé ticho a ani jinak všudypřítomní tropičtí ptáci
        zde nebyli slyšet. Jarden v&nbsp;úžasu hleděl na neuvěřitelnou scénu před svýma
        očima. Pak se v&nbsp;něm probudila praktičtější část jeho osobnosti a on začal
        město zkoumat.</p>
    <p>Strávil ve Ztraceném městě tři dny a našel poklady nedozírné
        hodnoty. Pouze zlomek z&nbsp;nich si vzal s&nbsp;sebou na cestu zpět do Pomezí.
        Přesto i tato trocha stačila k&nbsp;tomu, aby se stal boháčem. Den poté, co se
        vrátil zpět, se nad krajinou stáhla bouřková mračna a pršelo nepřetržitě pět
        dnů. Tvář džungle se změnila k&nbsp;nepoznání, většina stezek zarostla.
        Mnohokrát se znovu Jarden pokoušel najít cestu do Ztraceného města a s&nbsp;ním
        i spousta dalších, ale pokaždé se vrátil s&nbsp;prázdnou, k&nbsp;smrti unaven
        náročnou cestou. Naposledy vyšel do džungle před třemi lety a už se nikdy
        nevrátil. Kdo ví, třeba našel své Ztracené město, a teď si užívá svých zlaťáků
        někde v&nbsp;zapadlém koutu jednoho ze Čtyř království.</p>
    <p>Funkci starosty vykonává v Pomezí baron Gradan, postarší muž,
        který se nechce na stará kolena vzdát šlechtického života, ale ještě si nechal
        otevřená dvířka pro nějaké to dobrodružství. Svým srdcem je zcela oddán králi a
        guvernérovi, a tak se svědomitě stará o daně, obchod, vojenskou posádku a další
        důležité věci. Protože však má za sebou už kus života, ví, že hlavní je
        spokojenost obyčejných lidí. Svou politiku zaměřil tedy tímto směrem, a proto je
        v&nbsp;Pomezí velmi oblíben.</p>
    <h2 id="Okolí Nového Amiru">C.9 Okolí Nového Amiru</h2>
    <div class=rámeček>
        <p class=přímá-řeč>„Stejně je od těch mrňavejch lidí bezva, že nám sem pořád posílaj
            ty lodě, viď Vergo?“</p>
        <p class=přímá-řeč>„No jo, vono je hrozně fajn si čas vod času kapánek&nbsp;
            </span>zaházet na pohyblivej cíl.“</p>
        <p class=přímá-řeč>Rozhovor dvou obrů vedle hromady dvacetikilových balvanů u břehu
            Královské řeky</p>
    </div>
    <p>Přestože tato oblast patří k&nbsp;nejdéle obývaným územím
        v&nbsp;koloniích Čtyř království, není okolí Nového Amiru místem dokonale
        prozkoumaným a bezpečným. Lidé zde žijí převážně ve větších vesnicích a
        městečkách, malé usedlosti jsou výjimkou. Území do vzdálenosti několika
        kilometrů od těchto sídlišť zdejší lidé dobře znají. Co však leží dál, se ví jen
        málo. Tajemství ukrytá za hranicemi bývají častým tématem v&nbsp;místních
        putykách, a proto se s&nbsp;dychtivostí čeká na každou novinku, kterou přinesou
        odvážní poutníci a dobrodruzi.</p>
    <h3 id="Skalisko">C.9.1 Skalisko</h3>
    <p>Na pravém břehu řeky Rubis, v&nbsp;místě, kde hladinu
        rozděluje na dvě části obrovský kámen, stojí městečko Skalisko. Panuje zde čilý
        obchodní ruch, neboť právě sem vozí temní elfové z&nbsp;Červeného lesa léčivé
        byliny, šperky, talismany, luky, výborné šípy a spoustu dalších zajímavých
        obchodních artiklů. Na člunech mwuta připlouvají z&nbsp;Červeného lesa i
        trpasličí obchodníci z&nbsp;Bergondu a Seliaku či horští skřítkové se svými
        nádhernými drahokamy.</p>
    <p class="významné">Lesní elfové se obvykle plaví po Rubis na člunech mwuta
        (jednotné číslo mwuto), vydlabaných z&nbsp;jediného kmene stromu s&nbsp;velmi
        malým ponorem. Výroba těchto lodí má mezi lesními elfy dlouholetou tradici a
        mnoho elfích dětí touží po tom stát se mistrem v&nbsp;bratrstvu Ngoma hone,
        které mwuta dodává královské rodině. V&nbsp;severní části Červeného lesa, kde
        malé řeky propojují stovky mělkých jezer, se mwuto s&nbsp;výhodou využívá,
        jelikož se snadno ovládá a je poměrně rychlý.</p>
    <p>Skalisko bylo původně zlatokopeckým městem. Před sedmdesáti
        třemi lety našel dobrodruh Samukan v&nbsp;písečných nánosech na břehu Rubis
        velké množství zlatých zrn. Až narýžoval tolik zlata, kolik jen mohl unést,
        vypravil se podél břehu řeky do Nového Amiru, kde se zpráva o novém nalezišti
        ihned rozkřikla. Mnoho lidí prodalo svůj majetek, nakoupilo nářadí a vydalo se
        za svým zlatým snem. Brzy na místě dnešního Skaliska vyrostla malá vesnice. Král
        Almendoru sem vyslal své úředníky a výběrčí daní, aby také nepřišel zkrátka. Jak
        se však záhy ukázalo, naleziště bylo poměrně chudé a rychle se vytěžilo.
        Zklamaní lidé začali opouštět vesnici a ta začala chátrat a pomalu se měnit
        v&nbsp;mrtvé místo. Když už ve Skalisku zůstalo jen něco přes sto zoufalců,
        kteří stále odmítali uvěřit své smůle, přišel do vesnice obchodník Olibuk
        s&nbsp;královským glejtem, množstvím nápadů a nezdolným elánem. Přesvědčil zbylé
        zlatokopy, aby ve Skalisku zůstali a pomohli mu vybudovat malý přístav, který
        jednou bude částí významné obchodní cesty. Po několika letech se Olibukova vize
        začala naplňovat. Ze Skaliska se stalo městečko, přístav na Rubis začal přijímat
        první lodě a kupci uvítali tuto zastávku na cestách ze srdce Východní dálavy do
        Červeného lesa a dál do Khelegových hor a Skřítčích vrchů. Skalisko nyní funguje
        jako jakési středisko obchodu, z&nbsp;nějž vedou kupecké stezky snad do všech
        stran a kde jednotliví obchodníci nakupují zboží z&nbsp;jiných krajů, aby je pak
        zavezli zpět do svého domova a se ziskem prodali.</p>
    <div class=rámeček>
        <p class=přímá-řeč>3. zelence - Bitva na Rubisu</p>
        <p class=přímá-řeč>Dobrých zpráv přibývá! Janoš Brukka překročil Rubis a po obou jeho
            březích postupuje k&nbsp;Amiru. Navíc v&nbsp;bitvě prý rozprášil větší část
            královského vojska a tak by mu asi nic nemělo stát v&nbsp;cestě.</p>
        <p class=přímá-řeč>Ve skutečnosti Janoš řeku Rubis přešel už asi před dvaceti dny a
            oblehl Skalisko. Olibuk ale odmítl se vzdát, naopak povzbuzoval své lidi
            k&nbsp;urputnému odporu. Navíc stihl vyslat lodice do Nového Amiru, a tak se
            naši vojáci po týdnu stáhli až na druhý břeh řeky, protože od Divočiny se
            blížila velká guvernérova armáda. Janoš se opevnil, také poslal pro posily,
            zároveň ale asi polovinu svých lidí poslal proti proudu řeky, aby ji na prvním
            vhodném místě překročili, vrátili se zpět po druhém břehu a ve vhodný okamžik
            vpadli nepříteli do zad.</p>
        <p class=přímá-řeč>Rubisem ale i v&nbsp;Elfích kopcích teče dost vody, navíc břehy
            jsou neschůdné, a tak vojáci postupovali jen velmi pomalu. Ani po třech dnech
            pochodu, když už se dostali zhruba na úroveň Zelených úvalů, neobjevili žádný
            brod. Guvernér zatím u Skaliska prováděl nepřetržité útoky na Janošovo postavení
            a nenechával nás ani na chvíli odpočinout. Pátý den potom zavelel
            k&nbsp;hromadné zteči a asi dva tisíce vojáků naráz vyrazilo přes řeku, další se
            přeplavili lodicemi ze Skaliska. Naši se statečně bránili, ale museli se vyhnout
            obklíčení, ustupovat, a tak se vzdávat prostoru na břehu, kudy proudili další a
            další královští vojáci. V&nbsp;posledním okamžiku se ale přece jen objevila
            záloha z&nbsp;Elfích kopců a překvapila soupeře ve chvíli, kdy zrovna velká část
            guvernérovy armády byla uprostřed řeky ...</p>
        <p class=přímá-řeč>... V&nbsp;Elfích kopcích totiž neobjevili brod, zato
            v&nbsp;křovinách na břehu spoustu mwuta<a href="#ftn2">[2]</a>.
            Napřed se zdráhali je použít, ale tušili, že u Skaliska budou potřeba. Když se
            po pár hodinách neobjevil žádný elf ani náznak, k&nbsp;jakému účelu tu lodice
            jsou, naskládali se do nich a vyrazili zpátky po proudu. Janoš vyjádřil obavy,
            jestli to nepovede k&nbsp;nějakým potížím s&nbsp;elfy, ale mám pocit, že tohle
            je další pomoc od Torka. Nechtěl a nemohl pomoci přímo, protože lid
            z&nbsp;Červeného lesa prohlašuje, že se ho záležitosti přistěhovalců netýkají, a
            přitom toto bylo skoro to nejlepší, co mohl udělat ...</p>
        <p class=přímá-řeč>Úryvek z&nbsp;deníku lorda Firuna</p>
    </div>
    <p>Dnes se tisícihlavé Skalisko živí zejména překládáním zboží,
        jelikož velké říční lodě nemohou plout dál proti proudu Rubis. V&nbsp;městečku
        funguje několik loďařských společností, které pronajímají nebo prodávají čluny a
        mwuta. V&nbsp;místních docích lze opravit poškozené lodě. Pro kupce jsou
        připraveny ve Skalisku různé podniky, v&nbsp;nichž se dá zajímavým způsobem
        trávit čas, od obyčejných hospod, přes hostince s&nbsp;kuchyní plnou specialit
        či herny, v&nbsp;nichž lze za tři hodiny prohrát celé jmění, až po městské
        lázně, ve&nbsp;kterých se postarají o veškeré potřeby těla. Důležitou součástí
        Skaliska je i rozlehlé tržiště, jež se rozmanitostí i množstvím zboží může
        rovnat albirejskému a korskému tržišti. Lidé v&nbsp;městečku jsou příjemní a
        snaží se získat vaši přízeň, alespoň do doby, než zjistí, že nemáte ani vindru.
        Pak se ukáže jejich horší tvář a jediné, co vám poskytnou bude příval nadávek a
        vědro splašků na hlavě.</p>
    <p>Podle královského výnosu se Olibukův rod zařadil mezi rody
        šlechtické, přičemž jeho lénem je Skalisko a přilehlá půda se všemi právy a
        povinnostmi, které přináleží vazalům panovníka. A Olibuk si dává velmi pozor,
        aby všechny podmínky dodržel, neboť Skalisko je pro něj jako pro starostu hotový
        zlatý důl. V&nbsp;jeho žilách musí kolovat arvedanská krev, protože před dvěma
        lety oslavil stovku a nezdá se, že by se chystal na odpočinek. Patří mezi
        přívržence almendorské nadvlády nad Východní dálavou. Má totiž mezi&nbsp;
        </span>královskými úředníky tolik přátel a
        známých, že mu nečiní velké problémy získávat pro Skalisko všemožné výhody. Na
        oplátku za tuto ochranu nestrpí od měšťanů žádný odpor proti své osobě. Ze všech
        podniků ve městě má určitá procenta a mezi lidmi se šeptá o hromadě zlata ukryté
        ve sklepení jeho domu. Však si také Olibuk nechává svůj majetek pečlivě střežit
        šesti žoldáky – po zuby ozbrojenými hrdlořezy.</p>
    <p class=tajné>Dnes ve Skalisku panuje zajímavá situace. Obchodník
        jménem Dřeskan, který pečlivě ukrývá svou identitu a žije v&nbsp;opuštěné
        jeskyni v&nbsp;Elfích kopcích, začal šířit poplašnou zprávu, že se nedaleko
        Skaliska opět našlo zlato. A aby vypadala zpráva věrohodně, krade za pomoci dvou
        skřítků zlato z&nbsp;Olibukova sklepa a po malých částech je rozhazuje na břehu
        řeky. Když člověk vidí zlato, věří snadno všemu, a tak už někteří začínají
        opouštět městečko a znovu se rýžuje na břehu Rubis. Cílem Dřeskanova počínání je
        zničit Olibuka a celý jeho rod, jako pomstu za vraždu svého otce, na které se
        Olibuk jako mladík podílel. Navíc se snaží Dřeskan věci navléknout tak, aby po
        zruinování Olibuka sám stanul v&nbsp;čele Skaliska.</p>
    <h3 id="Větývka">C.9.2 Větývka</h3>
    <p>V západním výběžku Divočiny, kraji nejvíce kultivovaném
        lidmi, leží městečko Větývka. V&nbsp;okolních sadech se pěstují pomeranče,
        citróny, datle, mango, mandarinky, adomeny a několik dalších druhů ovoce.
        Nedaleko tekoucí Sloní řeka poskytuje v&nbsp;horkých měsících vodu, kterou
        rozvádějí zavlažovací kanály a krátké vodovody.</p>
    <p>Historie Větývky je daleko zajímavější, než by se mohlo na
        první pohled zdát. V&nbsp;okolí bylo hned několik malých zřídel magické energie,
        v&nbsp;nichž lze načerpat značné zásoby magické energie. Této skutečnosti si
        všimlo značné množství čarodějů, mágů a alchymistů, a tak víc jak polovina
        městečka nějakým způsobem manipulovala s&nbsp;magenergií. Větývka byla za chvíli
        známa svými lektvary, kouzelnými svitky a amulety, jež se prodávaly i ve Čtyřech
        královstvích. Jednou, je tomu asi pětadvacet let, to ale jeden z&nbsp;alchymistů
        s&nbsp;čerpáním magické energie kapánek přehnal a došlo k&nbsp;obrovskému
        výbuchu, který byl slyšet až v&nbsp;Pomezí. Výbuch zničil většinu známých zřídel
        magenergie v&nbsp;okolí a zpustošil polovinu města. V&nbsp;troskách domů našlo
        smrt přes dvě stě lidí a na tři sta jich má dodnes na těle na výbuch památku.
        Guvernér zakázal ve Větývce používání jakýchkoliv magických předmětů a všichni
        kouzelníci, čarodějové, mágové a alchymisti museli opustit městečko.
        V&nbsp;okolí se začali pěstovat ovocné stromy, na kterých se snad důsledkem
        katastrofy rodí nezvykle velké a chutné plody, a Větývka získala svůj dnešní
        vzhled.</p>
    <p>Obyvatelé Větývky žijí většinu času ve svých sadech,
        v&nbsp;samotném městě jich přebývá jen asi třetina. V&nbsp;každém sadě je
        několik domků pro sadaře a také pro hlídače. Plody ovocných stromů chutnají
        nejenom lidem, často také přilákají některá zvířata z&nbsp;Divočiny. Velcí
        býložravci rozbijí nepříliš pevné ploty a v&nbsp;jejich stopách pak jdou šelmy,
        které jsou člověku nebezpečné. Přes den, kdy je v&nbsp;sadech rušno, se zvířata
        drží zpátky, zato v&nbsp;noci se pozemky mění v&nbsp;království zvířat. Případy
        rozsápaných pěstitelů nebo hlídačů čas od času vystraší všechny obyvatele
        Větývky. V&nbsp;městečku žijí také královští lovci, vyjíždějící do Divočiny pro
        kožešiny a slonovinu. Z&nbsp;Větývky vedou dvě cesty do Pomezí (po Sloní řece a
        skrz Divočinu) a alejemi lemovaná cesta do Nového Amiru.</p>
    <p class=tajné>Z Divočiny přilétlo hejno žravých papoušků a usadilo se
        v několika sadech. Ačkoliv jsou normálně býložraví, dva hlídače, kteří se je
        pokusili vyhnat, uklovali k smrti. Vyhubení pomocí magie či hrubé síly vypadá
        pro jejich počet na nadlidský úkol, a tak existuje poslední možné řešení. Ve
        východní části Divočiny, kde se tito ptáci vyskytují častěji, žije i jejich
        přirozený nepřítel, asi metr dlouhá lasičkovitá šelma podobná rosomáku, zvaná
        domorodci "nkote ebe". Pokud by se družině párek podařilo dopravit do Větývky,
        problém by byl vyřešen a navíc i zaručen klid pro budoucnost.</p>
    <p class="významné">Královští lovci tvoří zvláštní skupinu ozbrojených sil
        Almendoru a ostatních zemí Čtyř království. V&nbsp;bitvách a taženích fungují
        především jako výzvědné a ženijní jednotky, občas se zapojují do přímých bojů po
        boku lučištníků. Mnohem významnější je jejich role v&nbsp;dobách míru, kdy
        zajišťují bezpečnost v&nbsp;divočejších oblastech království a Dálav a
        v&nbsp;neposlední řadě se starají o přísun masité potravy na královské,
        guvernérské a správcovské stoly.</p>
    <p>Starostou Větývky je markýz Orben, syn almendorského knížete.
        Orben přijel do Východní dálavy jako rozmazlené děcko, které si myslí, že
        všechno se točí jen kolem něj. Tvrdé podmínky a tíha odpovědnosti z&nbsp;něj
        však udělaly chlapa, za kterým stojí každý obyvatel Větývky. Ve vojenských
        otázkách má k&nbsp;ruce vrchního královského lovčího Vormana, který má dosti
        zkušeností jak z&nbsp;Almendoru tak z&nbsp;bitek s&nbsp;domorodci
        v&nbsp;Divočině.</p>
    <h3 id="Torské pahorky">C.9.3 Torské pahorky</h3>
    <p>Jihozápadně od Nového Amiru půlí tok Královské řeky menší
        vrchovinu, která dostala název Torské pahorky. Zdejší kopce jsou z&nbsp;větší
        části porostlé palmami a stálezelenými listnatými stromy, ovšem některá úbočí
        pahorků tvoří pouze holá obnažená skála, na níž se nedaří uchytit ani zdejší
        bujné vegetaci. Rostliny, keře i stromy zastupuje mnoho různých druhů, a proto
        každý palouk a každé údolí se od ostatních viditelně odlišuje. Zvěře je
        v&nbsp;Torských paloucích také nepřeberné bohatství, což vždy zaručuje hojnost
        potravy i méně zkušeným lovcům, pokud se sami nestanou něčí večeří. Obzvlášť
        známý je zdejší druh jelena nazvaného tor desetirohý, po němž pojmenovali
        osadníci celou tuto oblast.</p>
    <p>Torské pahorky ukrývají ve svém nitru obrovská naleziště
        soli. V&nbsp;skalnatých úbočích kopců se otevírají vchody do solných jeskyní
        roztodivných tvarů, které vyniknou teprve v&nbsp;okamžiku, kdy je ozáří jasné
        světlo. Lidé z&nbsp;jedné vesnice byli natolik uneseni krásami podzemních
        prostor, že v&nbsp;jedné jeskyni vytvořili solnou katedrálu zasvěcenou Paní země
        Mauril. Obvykle však vesničané vstupují do podzemí s&nbsp;cílem odnést si
        natěženou sůl, kterou předtím horníci nalámou a připraví k&nbsp;transportu. Sůl
        se netěží nepřetržitě a místa těžby se občas mění, jelikož v&nbsp;Torských
        pahorcích žije několik desítek obrů, kteří mají spadeno právě na téměř bezbranné
        vesničany. Výpravy pro sůl se tudíž mění díky ozbrojenému doprovodu v&nbsp;malá
        vojenská tažení. Zatímco lidé z&nbsp;vesnic nakládají sůl na vozy, oddíl vojáků
        drží obry v&nbsp;uctivé vzdálenosti, případně napadne a zažene příliš troufalého
        obra hlouběji do kopců. Sílu obrů ale není radno podceňovat, jinak se výprava za
        solí změní v&nbsp;krvavá jatka.</p>
    <p>Obři žijící v&nbsp;Torských pahorcích vzhledem připomínají
        lépe živené krolly vyššího vzrůstu. Dospělý obr dorůstá výšky tři až tři a půl
        metru a za den spořádá jídla, které by skrovnějšímu vesničanovi vystačilo na
        měsíc. Oblečeni bývají do kůží, neuměle sešitých v&nbsp;jakousi náhražku tuniky
        a kalhot. Žijí samotářským životem a zřídka se setkávají s&nbsp;ostatními obry.
        Jen v&nbsp;případě boje se mohou sdružit v&nbsp;malou skupinku, když nepřítel
        vypadá silněji než oni. Obři umí mluvit obecnou řečí, ale jen v&nbsp;několika
        pojmech jako jsou „žrát“, „nepřítel“ a „zabít“, což vypovídá i o jejich
        inteligenci. K&nbsp;lovu a boji používají těžkých kyjů, s&nbsp;nimiž většinou
        svou oběť omráčí v&nbsp;případě menší rány a rozmáčknou v&nbsp;případě tvrdšího
        úderu. Jejich zásahům se ale může hbitý člověk vyhnout, jelikož obři nejsou
        příliš obratní. V&nbsp;Torských pahorcích jsou místa, kde žije více zvěře a leží
        více solných jeskyní než jinde v&nbsp;okolí. Obři žijící na těchto místech jsou
        silnější než ostatní, neboť musí dokázat dobýt a ubránit svá loviště. Občas se
        najde nějaký pošetilec, který vyzve svého soukmenovce na souboj o tuto obří
        bonanzu. Torskými pahorky se potom do daleka nese řev bojujících obrů a na místě
        bitky se objeví nová paseka. Mezi oblíbené obří radovánky patří také házení
        obrovských balvanů na lodě plující po Královské řece. Jedna dobře mířená rána
        dokáže na palubě udělat větší paseku než tucet pirátů s&nbsp;ostrými šavlemi. A
        nakonec by asi neškodilo ještě podotknout, že torští obři jsou lidožraví (a
        samozřejmě elfožraví, trpaslíkožraví, skřítkožraví, apod.).</p>
    <p class="významné">Obzvlášť význačným místem je údolí zvané Obří důl. Je to
        největší známé ložisko soli, které by bylo volně přístupné, kdyby si na něj
        nečinil nárok Bog, nejstarší, nejsilnější a také nejchytřejší ze všech torských
        obrů. Jeho autorita je dokonce tak velká, že mu několik mladších bratranců dělá
        osobní stráž. Kromě toho mu také podléhá asi desítka skřetů – otroků, které
        dostal od Zyla výměnou za drahé kameny, které se dají čas od času v&nbsp;dole
        najít, především na úplném konci, kde je doposud skrytý vchod do Podzemní
        říše.</p>
    <p>Kromě obrů žije v&nbsp;Torských pahorcích a jejich okolí
        ještě jeden zajímavý tvor – wyvern. Jedině obrům mohou lidé v&nbsp;okolí vděčit
        za to, že ještě žijí a mají střechu nad hlavou, protože obři wyverny loví a
        jejich maso pečou (syrové je příliš tuhé i pro ně) a s&nbsp;chutí pojídají.
        Přesto se čas od času objeví některý z&nbsp;wyvernů v&nbsp;blízkosti Dračího
        stínu nebo některé menší vesnice a spálí lán kukuřice nebo stodolu i se
        sedlákem. Pak se vynoří spousta povídaček o dracích, kterým jsou wyverni nápadně
        podobní, statkáři začnou bedlivě hlídat a zamykat své děti, zejména mladá
        děvčata, což těžce nesou jejich milí. A tak se občas stane, že některý
        z&nbsp;nich, sžírán touhou po své vyvolené, popadne vidle či kosu a vydá se
        domnělého draka zabít. Jeho život končí většinou tragicky, ale je alespoň
        inspirací pro potulné bardy a jejich nádherně tklivé a smutkem protkané balady.
    </p>
    <p class=tajné>Ve vesnicích ležících na úpatí Torských pahorků se
        vypráví spousta příběhů o starých rozvalinách a dávno zapomenutých podzemích,
        které teď obývají obři. Vesničané vám ochotně poskytnou spoustu informací a
        detailní popis bájných pokladů a magických artefaktů, ležících v&nbsp;temných
        koutech obřích pokladnic. Něco z&nbsp;toho jsou báchorky, ale mnoho zpráv má
        zdravé jádro a zkušeného dobrodruha nezahřeje nic u srdce tak jako neprobádané
        ruiny slibující zlatou a magickou odměnu.</p>
    <p>V Torských pahorcích se tok Královské řeky zužuje a zrychluje
        a vytvářejí se zde nebezpečné peřeje. S&nbsp;velkými říčními čluny se plavba
        mění v&nbsp;jízdu smrti, kdy jen zkušený lodivod na palubě pomáhá štěstí, aby se
        přiklonilo na stranu lidí a ne rozbouřeného živlu. Menší čluny nemají takové
        obtíže, jelikož mohou snadněji manévrovat, ale i v&nbsp;nich je tato cesta dosti
        nebezpečná. Na jižním konci Torských pahorků pak čeká plavce další nepříjemnost
        a tou je přísná celní prohlídka prováděná vojáky ze zdejších pevností. Jak Nový
        Amir, tak Albireo postavilo na tomto místě tvrze, které stráží zdejší hranici
        mezi Svobodnými městy a Východní dálavou. Všechno zboží označené vládci jedné či
        druhé strany za zakázané, se bez nároku na náhradu zabavuje a později posílá do
        hlavních měst.</p>
    <p class="významné">Hraniční pevnosti na březích Královské řeky vypadají jako
        obyčejné hrady, mají ovšem chráněná přístaviště sloužící hlídkujícím říčním
        flotilám. Almendorská pevnost, ležící na severním břehu, je starší a bytelnější
        než ta, kterou začalo stavět Albireo před třemi lety, pochází z&nbsp;dob počátku
        osídlování Tary. O druhé, jižní pevnosti se povídá (pravdivě), že má magické
        spojení s Albireem, což umožňuje efektivněji zakročovat proti podezřelým
        plavidlům a posílat zprávy o dění v této vzdálené oblasti centru Orlích
        poutníků. Kolem přístavních hradů se rozkládají malé vesničky, jejichž obyvatelé
        využívají obchodního ruchu k&nbsp;poctivým nebo méně poctivým způsobům, jak
        získat zlaťáky. Jelikož cesta vedoucí skrze pevnosti je široko daleko jedinou,
        kde se dá bez obtíží překročit Královská řeka a poplatky nepatří mezi nejnižší,
        pašeráctví zde jen kvete. Proto lodě obou stran, Východní dálavy i Svobodných
        měst, denně křižují tok řeky, provádějí namátkové kontroly a v&nbsp;případě
        úspěchu zasahují proti zločincům. Pravdou je, že díky vzájemné nevraživosti
        námořníků a vojáků obou zemí, se kontrole musí častěji podrobit loď patřící
        obchodníku z&nbsp;ciziny, než domácké plavidlo.</p>
    <h3 id="Dračí Stín">C.9.4 Dračí Stín</h3>
    <p>U východního úpatí Torských pahorků leží městečko Dračí Stín.
        Patří k&nbsp;nejstarším usedlostem lidí ze Čtyř království v&nbsp;Dálavách,
        neboť první osadníci sem dorazili v&nbsp;roce 758 k. l. Dračí Stín je tedy
        starší než Nový Amir nebo Athor. Obyvatelé nově založené vesnice tehdy dlouho
        nemohli přijít na jméno, které by svému novému domovu dali. Chtěli vymyslet
        nějaký nevšední, zajímavý název, jež by se výrazně odlišoval od obvyklých jmen
        vesnic. A protože selhala inspirace, musela přijít nějaká významná událost,
        jinak by byl dodnes Dračí Stín bezejmennou vesnicí.</p>
    <p>Tehdy, bylo to pátého dne prvního novorostového aldenu roku
        763, jak vzpomínají dodnes vesničané, byl krásný slunný den a většina lidí
        pracovala na polích a v&nbsp;sadech. Krajem povíval mírný vítr a ptáci štěbetali
        jako vždycky. Bylo asi deset hodin ráno, když si jeden malý kluk všiml černé
        tečky pomalu se pohybující na obloze. Začal se s&nbsp;ostatními chlapci přít,
        zda to je jestřáb, sokol nebo dokonce orel. Z&nbsp;černé tečky se pomalu stávala
        tmavě zelená skvrna, která se jaksi stále nechtěla změnit do tvaru jednoho
        z&nbsp;tipovaných dravců. Když kluci spatřili dlouhá, roztažená křídla a mohutný
        plazí ocas, zmocnila se jich čirá hrůza. Drak z&nbsp;pohádek po staletí
        vyprávěných matkami dětí ze Čtyř království se najednou začal objevovat před
        jejich očima. Hrůzná příšera dštící oheň a zabíjející pouhým pohledem mířila
        k&nbsp;jejich vesnici. V&nbsp;té době už i dospělí varováni strnulým chováním
        chlapců otočili své zraky k&nbsp;obloze a zůstali užasle hledět. Drak mezitím
        přiletěl blíž a vesničané rozeznávaly jednotlivé šupiny na dlouhém krku, ostré
        drápy na svalnatých nohou a trnové výstupky na ocase. První lidé začali propadat
        panice a rozutekli se na všechny strany. Ostatní se rychle přidávali a podle
        jejich příkladu s&nbsp;jekotem prchali pryč. Matky úporně držely své nejmenší
        ratolesti a otcové zaháněli příliš zvědavé děti, kterým ani barvité vylíčení
        krutosti draků v&nbsp;lidských pohádkách nevzalo chuť si je dobře prohlédnout.
        Drak prolétl nad vesnicí a na dlouhé vteřiny zakryl svým tělem slunce. A podle
        tohoto „stínu smrti“ dostala vesnice své jméno. A přestože žádnou škodu
        nezpůsobil, dodnes mají zdejší obyvatelé hrůzu, že třeba jen kousek od jejich
        chalupy je ve své sluji schovaný jeden z&nbsp;přeživších draků.</p>
    <p class="významné">V jihovýchodní části Torských pahorků skutečně žije starý
        zlý zelený drak. Ve své sluji odpočívá celé aldeny a většinu času prospí, ale
        když si vyrazí protáhnout své starobou stižené kosti, i obři zalézají do svých
        jeskyní a klidí se mu z&nbsp;cesty. Přestože dnes tento drak už nedělá nálety na
        vesnice a nepožírá mladé panny k&nbsp;snídani, stále ještě neodmítne lákavou
        vidinu čas od času si vyšťárat zbytky přesličky mezi zuby holenní kostí
        dobrodruha.</p>
    <p>Dračí stín leží na konci dlouhého údolí, které se zařezává do
        Torských pahorků. Dřevěné a cihlové domy se k&nbsp;sobě tísní jen kolem malého
        náměstí se studnou, dále od centra stojí osamoceně, obklopeny malými sady a lány
        polí. Většina rodin žijících v&nbsp;Dračím Stínu jsou statkáři nebo rolníci,
        neznající nic jiného, než práci s&nbsp;motykou, pluhem a rýčem. Zdejší lidé
        pocházejí převážně z&nbsp;východní části Almendoru a dali by se stručně
        charakterizovat jako naivní až hloupí. V&nbsp;jejich hlavách se nikdy nezrodí
        převratná nebo rebelská myšlenka a jejich ruce stěží kdy uchopí meč nebo
        obyčejný rýč na svou obranu, pokud se někdo schopný a charismatický nepostaví do
        jejich čela a nesjednotí je. Místní půda je úrodná a plodí hojně. Proto po
        odtržení vesnic v&nbsp;Elfích kopcích, které byly hlavní obilnicí Východní
        dálavy, se Dračí Stín stal důležitou zemědělskou oblastí zbytku Východní dálavy.
        Novoamirský guvernér zde zřídil stálou posádku padesáti vojáků dohlížející na
        uskladnění a odvoz úrody a bránící místní obyvatele před útoky obrů. Obři
        neútočí často, ale někdy zabloudí až k&nbsp;Dračímu Stínu a přepadnou některou
        vzdálenější usedlost. Zničí při tom hodně zásob a to vadí guvernérovi více, než
        případné ztráty na životech. Nový Amir má totiž stále ještě nedostatek potravin,
        které musí s&nbsp;velkými náklady dovážet ze Severní dálavy.</p>
    <div class=rámeček>
        <p class=přímá-řeč>7. novorostu 840 – Protiútok Janoše Brukky</p>
        <p class=přímá-řeč>Janošův plán, kterému jsem zpočátku příliš nedůvěřoval, je natolik
            úspěšný, že mu ho snad musel poradit samotný Gor. Tvrdil jsem, že tu hrstku
            vojáků, kterou máme, budeme potřebovat hlavně na obranu Albirea. Přesvědčit jsem
            se nechal až potom, co se tu sešlo skoro dva tisíce dobrovolníků ochotných
            postavit se na hradbách se zbraněmi od Borina, popřípadě s&nbsp;cepy a kosami,
            které si přinesli s&nbsp;sebou.</p>
        <p class=přímá-řeč>Brukka potom sebral čtyři z pěti vycvičených pluků (jako zálohu
            jsem si ponechal ještě Radslavovy<a href="#ftn3">[3]</a>
            rytíře) a po pravém břehu Královské řeky vyrazil na sever. V&nbsp;té době už měl
            Engolty v&nbsp;Novém Amiru asi tři tisíce královských vojáků a víc jak tisícovku
            žoldnéřů z&nbsp;Lendoru. Nad způsobem, jakým ale Janoš tuto téměř trojnásobnou
            převahu už po tři měsíce zaměstnává, však zůstává rozum stát. Nevím, jestli se
            tuto taktiku naučil u hevrenů nebo jestli ji vyčetl z&nbsp;nějakého zapomenutého
            arvedanského spisu, ale pro naše účely jsou její výsledky k&nbsp;nezaplacení.
        </p>
        <p class=přímá-řeč>Janoš totiž se svými vojáky manévruje po celém prostoru mezi
            Rubisem a Královskou řekou, pohybuje se od Elfích kopců až po Torské pahorky a
            střídavě ohrožuje tři důležitá centra: Nový Amir, Dračí stín a Skalisko. Baron
            tak musel svou armádu rozdělit, aby udržel všechny tři body. Naše armáda se
            pohybuje buďto vcelku nebo se dělí na několik částí pod vedením mladých Brukků,
            aby se pak spojila na místě, kde může Almendorské zasáhnout nejcitelněji. Před
            týdnem prý takto málem dobyli Dračí stín, nebýt Eranisových theurgů, kteří na
            celý kraj seslali mlhu, déšť a krupobití.</p>
        <p class=přímá-řeč>Ačkoliv se mi nelíbí, že se Janoš nebrání vypalování stavení a
            ničení úrody, nebudu ho napomínat, když jsem mu už ponechal volné ruce. Jak
            říká, nepřítel musí mít motivaci se za ním honit, aby se taky unavil. Díky tomu,
            že se válka takto přesunula k&nbsp;Novému Amiru, můžeme mnohem lépe zabezpečit
            Albireo i další Svobodná města, která se k&nbsp;nám připojila.</p>
        <p class=přímá-řeč>Úryvek z&nbsp;deníku lorda Firuna</p>
    </div>
    <p>V Dračím Stínu se také skladuje natěžená kamenná sůl. Část
        zdejší vojenské posádky občas slouží jako ozbrojený doprovod koloně vozů
        jedoucích do jeskyní pro sůl a chrání také horníky při práci. Hlavní slovo ve
        veškerých záležitostech týkajících se Dračího Stínu má velitel posádky Sarton,
        zatímco zeman Bukoděj, sedlák s&nbsp;poctivým selským rozumem, hraje přese
        všechnu snahu až druhé housle. Lidé z&nbsp;městečka vnímají vládu vojenského
        velitele jako omezování své svobody a mezi nimi a vojáky to občas pěkně
        zajiskří, i když zůstává jen u nadávek a planých hrozeb. Otevřeného povstání
        proti guvernérovým zbrojnošům se neodváží, alespoň ne do té doby, než se mezi
        nimi najde schopný vůdce, který je sjednotí a opatří jim zbraně.</p>
    <p class=tajné>Skupinka deseti vesničanů z&nbsp;Dračího Stínu byla
        zatčena a odvedena do pevnosti u Královské řeky, kde je s&nbsp;velkou
        pravděpodobností čeká rychlý a jednostranný soud a poté poprava. Družina má mezi
        nimi přátele, známé nebo příbuzné, na kterých jim záleží, a neměla by tedy váhat
        s&nbsp;jejich osvobozováním.</p>
    <h2 id="Tabitská oblast">C.10 Tabitská oblast</h2>
    <div class=rámeček>
        <p class=přímá-řeč>…když se její černé pařáty dotknou rubínu a sevření jako smrt
            chladné uvězní ten drahý kámen, běda lidem. Nikdo na zemi ani v&nbsp;podzemí, ve
            vzduchu ani ve vodě nebude v&nbsp;bezpečí, až vystoupí Ona ze svého doupěte a
            začne živit svůj tisíciletý hlad. Království padnou do prachu země, pevné zdi se
            zbortí, vysoké věže spadnou, kouzla se obrátí proti těm, kdož je seslali. Nebude
            dobro ani zlo, jak je známe nyní, bude jen temnota, všudypřítomná,
            neproniknutelná, neporazitelná.</p>
        <p class=přímá-řeč>Úryvek z&nbsp;proroctví Temné cesty prokletého rubínu</p>
    </div>
    <p>Kraj západně od Albirea, na levém břehu Královské řeky, bývá
        označován v&nbsp;úředních knihách správců Východní dálavy a Svobodných měst jako
        Tabitská oblast. Kromě východní části je velmi málo osídlen a lidé zde žijící
        patří k&nbsp;nejchudším v&nbsp;Dálavách. V&nbsp;době povstání Albirea proti
        zbytku Východní dálavy se všichni (s výjimkou samotného Tabitu, ten byl dobyt
        armádou Albirea) v&nbsp;Tabitské oblasti brzo přidali ke Svobodným městům a
        doufali ve zlepšení životních podmínek. Nutno dodat, že přestože k&nbsp;několika
        změnám k&nbsp;lepšímu již došlo, současný stav je daleko za jejich očekáváním.
    </p>
    <h3 id="Potůčky">C.10.1 Potůčky</h3>
    <p>U Pavoučího potoka, na jeho levém břehu, stojí městečko
        s&nbsp;šesti sty obyvateli, nesoucí jméno Potůčky. Tato „velká vesnice“ by
        nestála za pozornost, kdyby nedaleko od ní nebyl důl na mramor, který se používá
        na stavbu a ozdobu domů v&nbsp;širokém okolí.</p>
    <p>Samotné Potůčky vypadají docela obyčejně. K vybudování
        většiny domů bylo použito dřeva, a proto připomínají spíše sruby lesních dělníků
        než měšťanská sídla. Kamenné stavby mají Potůčky jen dvě, nově postavenou
        radnici, v&nbsp;níž bydlí starosta a úředník dohlížející na bezproblémový chod
        těžby, a místní zbrojnici, v&nbsp;níž je mimo jiné uložena trhavina na
        odstřelování skal, která se vyrábí pomocí návodu od horských skřítků. Bohužel
        k&nbsp;výrobě trhaviny je potřeba jedna velmi vzácná surovina, jež se musí
        dovážet až z&nbsp;Rychlých dun. V&nbsp;případě, že se karavana vezoucí tuto
        ingredienci opozdí nebo ztratí, zastaví se práce v&nbsp;dolech na několik dnů.
        Cesty v&nbsp;Potůčkách se liší od okolí pouze menším počtem travnatých drnů,
        snad jen dvě nejčastěji užívané z&nbsp;nich si pojmenování cesta zaslouží
        právem. Ochrana městečka se omezuje pouze na hlídání zbrojnice a občasné
        pochůzky po ulicích a k&nbsp;nejvážnějším incidentům, kdy musí vojáci zasahovat,
        patří hádky s&nbsp;opilými dělníky. Ve městě žije výrazně větší počet mužů než
        žen. Místní tržnice je jen malý travnatý plácek, jiné zboží než zemědělské
        plodiny a zboží ze statků tu prodávají jen jednou za měsíc ve svátek Proseb a
        díků.</p>
    <p class="významné">V Rychlých dunách, jako jediném známém místě na Taře, se
        nachází ložiska mazlavé černé tekutiny temnými elfy zvané dhangha a lidmi
        poeticky černý oheň. Dhangha je důležitou a cennou součástí několika
        alchymistických výrobků a používá se také při kouzlení. Temní elfové polohu
        nalezišť důsledně tají a prodávají či vyměňují jen pevně stanovené množství
        dhanghy za měsíc, nehledě na množství objednávek a výši nabízených cen.</p>
    <p>Mramor, kámen podivuhodné struktury a neobyčejné krásy, je
        požehnáním pro celé městečko. Práce v&nbsp;dole uživí víc jak dvě třetiny
        obyvatel Potůčků, zbytek se stará o potravu a zajišťuje další potřeby zdejších
        lidí (ošacení, obuv, kulturu, předměty denní potřeby). Tohle vše řídí starosta
        Světoslav, i když většinou poslední slovo v&nbsp;otázkách správy města a dolu má
        albirejský úředník Jakhop, umíněný byrokrat slepě sloužící albirejským pánům.
        Jakhop ve své funkci nahradil dřívějšího správce dolů těžebního mistra Břetina,
        který byl po odtržení Svobodných měst obviněn z&nbsp;korupce a vyhnán
        z&nbsp;městečka. Jakhopův dohled se Světoslavovi, na rozdíl od Břetinovy
        benevolence, nelíbí ani za mák, a tak se snaží najít způsob, jak se úředníka
        zbavit. Posádka města má pouze sedm členů, velitelem je mladý důstojník Rian,
        který si službou ve zdejším kraji chladí svou horkou hlavu.</p>
    <p class=tajné>Karavana, vezoucí z Rychlých dun do Potůčků surovinu na
        výrobu trhaviny, byla přepadena lupiči a její desetičlenný ozbrojený doprovod
        pobit do posledního muže. Vojáci Svobodných měst jsou momentálně mimo tuto
        oblast a bude trvat nejméně dva aldeny, než zasáhnou. Na dobrodruzích je, aby
        v&nbsp;pěti sedmilitrových nádobách donesli ze zlodějského doupěte surovinu
        potřebnou k&nbsp;těžbě mramoru. Přímý útok však nepřipadá v&nbsp;úvahu, stačí si
        jen vzpomenout, jak dopadla družina střežící karavanu.</p>
    <h3 id="Tabit">C.10.2 Tabit</h3>
    <p>Centrem Tabitské oblasti a důležitým místem Dálav je město
        Tabit. V&nbsp;tabitské mincovně, největší na Taře, se v&nbsp;současné době razí
        albirejští orli, sokoli a jestřábi, mince platné ve Svobodných městech. Město
        leží pětadvacet kilometrů na severozápad od Albirea, u břehu Tabitského potoka.
        V&nbsp;současné době v&nbsp;něm žije na devatenáct set obyvatel.</p>
    <p>Tabit nebyl postaven zbrkle a bez rozmyslu nepříliš
        vzdělanými osadníky, ale pečlivě vyprojektován jedním z&nbsp;nejlepších
        stavitelů Východního království. Místo bylo pečlivě vybráno tak, aby jeho poloha
        od hlavního města nebyla příliš vzdálená a aby se v&nbsp;blízkosti nacházelo
        naleziště některého z&nbsp;cenných kovů. Měděný důl nedaleko dnešního Tabitu
        těmto požadavkům plně vyhovoval. Stavitel nebudoval obranyschopné město, ale
        snažil se spíše o co nejúčelnější a nejpraktičtější uspořádání ulic a domů,
        které by nejvíce vyhovovalo účelu, pro nějž byl Tabit budován. V&nbsp;celém
        městě jsou domy postaveny z&nbsp;kamene, dřeva bylo použito pouze ve vnitřních
        částech, u zdí bez podpůrné funkce a v&nbsp;případě dekorace a vylepšení
        celkového vzhledu domů nebo ulic. Městské brány stojí v&nbsp;Tabitu tři. První
        je obrácena směrem k&nbsp;Albireu, druhá míří k&nbsp;měděnému dolu
        v&nbsp;Tabitských vrších a třetí umístil stavitel v&nbsp;severní části města.
        Obranné hradby kolem města měří jen necelé tři metry a slouží k&nbsp;zastrašení
        malých loupežných band, které by si chtěly přilepšit čerstvě naraženými mincemi.
    </p>
    <div class=rámeček>
        <p class=přímá-řeč>29. rozkvetu – Obsazení Tabitu</p>
        <p class=přímá-řeč>... situace se stabilizovala. K&nbsp;Albireu se přidala všechna
            města mezi Královskou řekou a Červeným lesem<a href="#ftn4">[4]</a>
            ... Přestože jsme vždy prosazovali dobrovolnost ohledně připojení ke Svobodným
            městům, Tabit s&nbsp;jeho doly a mincovnou nesměl z&nbsp;mnoha politických,
            ekonomických i vojenských důvodů zůstat v&nbsp;rukou tyranů z&nbsp;Lendoru.
            Tušil jsem, že Engolty se této pokladnice nebude vzdávat snadno a proto jsem
            požádal Radslava, aby si vzal se svými rytíři obsazení Tabitu na starost.
            Nepochybuji o tom, že by se mu podařilo město dobýt na komkoliv, ale nikdo jsme
            nepočítali s&nbsp;eventualitou, která nastala. Krátce předtím dorazila od
            Rilondu silná skupina Eldebranských rytířů, patrně na žádost krále Riodena II.,
            s&nbsp;úkolem bránit Tabit před útokem z&nbsp;naší strany.</p>
        <p class=přímá-řeč>Za této situace odmítli Rytíři devíti hvězd bojovat. Vždyť jejich
            řád se oddělil před necelými třiceti lety a zkušenější bojovníci pořád udržovali
            stará přátelství, která nerozdělila ani intriky a rozbroje. Radslav se utábořil
            kus před městem, vyčkával a pokoušel se vyjednávat.</p>
        <p class=přímá-řeč>Pomoc přišla ze zcela nečekané strany. Isker<a href="#ftn5">[5]</a>
            se svým doprovodem se opozdil za hlavním vojem a ve snaze zkrátit si cestu
            zabloudil v&nbsp;Tabitských vrších. Měl takovou smůlu, že k&nbsp;večeru narazil
            na doupě baziliška, který jeho samotného proměnil v&nbsp;sochu a zbytek družiny
            rozehnal po okolí. Naštěstí se zrovna kolem toulal Tork Tirkilarin
            s&nbsp;přáteli a jeden z&nbsp;rytířů na ně při svém úprku narazil. Pro zkušené a
            připravené dobrodruhy nebyla likvidace příšery žádným problémem a Stigerilovi se
            podařilo vrátit Iskerovi původní podobu ...</p>
        <p class=přímá-řeč>... Ve starém rytíři se svářila vděčnost za záchranu života se
            smyslem pro povinnost. Přijal úkol bránit Tabit za každou cenu, ale pravidla
            jeho řádu mu nedovolovala odmítnout přání svého zachránce. Rozhodl nakonec
            neobyčejně moudře. Vyzval Radslava, aby určil rytíře, který se v&nbsp;čestném
            souboji utká s&nbsp;jeho favoritem. Radslav tuto výzvu přijal sám. Došlo
            k&nbsp;lítému boji, v&nbsp;němž se nejprve podařilo Radslavovi shodit svého
            soupeře z&nbsp;koně dřevcem a způsobit mu tím bolestivou tržnou ránu na levém
            rameni. V&nbsp;souboji na meče však Radlavovi nepřálo štěstí a když jej
            v&nbsp;jednom okamžiku oslnilo slunce, skoro přišel o nohu. Klání poté musel
            rychle ukončit, neboť silně krvácel a jen jeho dlouholeté zkušenosti mu pomohli
            k&nbsp;vítězství. Radslavova rána vypadá špatně, nereaguje dokonce ani na
            nejsilnější zaklínadla. Kéž ho bohové vyléčí. Hned druhý den, bez dalších
            námitek či vytáček, opustili Eldebranští rytíři Tabit a odtáhli na západ.</p>
        <p class=přímá-řeč>Úryvek z&nbsp;deníku lorda Firuna</p>
    </div>
    <p>Největší a nejdůležitější budova ve městě, kamenný
        dvoupatrový dům, je královská mincovna. Zde zruční kováři čistí a taví ryzí
        kovy, které o kousek dál v&nbsp;důmyslném stroji dostávají podobu zlatých,
        stříbrných a měděných mincí. Mincovna dřív nerazila pouze mince z&nbsp;ryzích
        kovů, ale také ze směsí, v&nbsp;nichž je cenný kov zastoupen přesně definovaným
        zlomkem tak, aby cena mince klesla přesně na jednu desetinu. Tyto méněhodnotné
        mince, v&nbsp;mincířské branži zvané zlomkové, lze rozlišit na první pohled od
        ryzích, neboť jejich barva má značně odlišný odstín. V&nbsp;současné době se
        zlomkové mince už nerazí.</p>
    <p>Pro provoz mincovny má velký význam tabitský měděný důl,
        jelikož mědi se užívá jako příměsí k&nbsp;výrobě zlomkových a měděných mincí.
        Měď z&nbsp;dolu je kvalitní a není potřeba ji příliš čistit, než přijde
        k&nbsp;mincířům. Dokud patřil Tabit Východní dálavě, byl bezproblémový chod dolu
        zajišťován pečlivým výběrem dělníků a důlmistrů. Všichni pracovníci v&nbsp;dole
        patřili mezi odborníky ve svém oboru a efektivita jejich práce byla o poznání
        vyšší než v&nbsp;jiných dolech. Pojem tabitský dělník znamenal víc než dělník
        z&nbsp;ostatních měst a vesnic. Při stavbě města bylo pamatováno také na tržiště
        a zástupce jednotlivých řemesel, kteří měli v&nbsp;Tabitu ve svém oboru výhradní
        právo provozování daného řemesla. Přes Tabit nevede žádná kupecká cesta,
        obchodníci sem jezdí jen v&nbsp;případě, chtějí-li si vyměnit směnky vydané
        albirejským lordem a opatřené jeho pečetí za mince. Platba směnkami je poměrně
        hojně využívaná.</p>
    <p>Tak vypadalo město ještě před pěti lety. Protěžování obyvatel
        Tabitu začali pomalu odbourávat až noví vládci, Orlí poutníci. Mnoho dělníků
        uprchlo z&nbsp;města na sever, do zbytku Východní dálavy. Volná místa se ale
        rychle zaplnila novými přistěhovalci, kteří dostali jejich kamenné domy.
        Produktivita práce se po počátečním poklesu vrátila zpět na velmi vysokou
        hodnotu, a to díky vrchnímu důlmistrovi Vraštěnovi, který rychle vyškolil
        nováčky v&nbsp;řadách dělníků. Do své funkce byl Vraštěn jmenován před čtyřmi
        lety, když jako jeden z&nbsp;mála odborníků neutekl na sever. Mezi lidmi se
        vypráví, že to neudělal kvůli ideálům nezávislosti, ale protože spáchal zločin,
        za nějž by ho ve Východní dálavě okamžitě popravili. Orlí poutníci si však na
        jeho služby dosud nemohou stěžovat. Pokles mzdy mezi dělníky i mincíři ale vedl
        k&nbsp;růstu krádeží a podvodů, kdy zaměstnanci na vlastní pěst prodávají
        surovou rudu překupníkům, kteří se tu čas od času objevují, popřípadě přímo
        z&nbsp;mincovny odnášejí nové zlaťáky. Orlí poutníci tomu čelí tak, že mezi
        pracovníky nasadili několik svých agentů, kteří jim mají takováto porušení
        zákona hlásit.</p>
    <p class="významné">Lidé patří k&nbsp;tvorům vynalézavým a někteří z&nbsp;nich
        se snaží obcházet platné zákony. Přestože padělání mincí se trestá nucenými
        pracemi v&nbsp;Tabitském dole po dobu pěti až dvaceti let, nebo dokonce
        doživotním otroctvím, vždy se najde mnoho takových, kteří se snaží podvodem
        získat majetek. Černé mincířské dílny bývají ukryty v&nbsp;těžko přístupných
        jeskyních nebo ve sklepeních domů, pokaždé však blízko nějakého velkého
        naleziště či skladu cenného kovu. Padělatel mívá většinou pouze jednoho nebo dva
        spojence, existují ovšem vlivné organizace, které se ražbou falešných mincí
        zabývají také. Po důkladné prohlídce falešné mince, zjištění váhy a skousnutí,
        ji lze ve většině případů snadno rozpoznat od pravých, ale není tomu tak vždy,
        některé padělky vypadají neskutečně věrně.</p>
    <p>V&nbsp;Tabitu má sídlo speciální pátrací oddíl vedený agentem
        Adaslavem, který slídí po padělatelích mincí. Adaslavovy schopnosti být ve
        správný čas na správném místě a intuitivně dojít ke správnému závěru z&nbsp;něj
        dělají vážného protivníka všem zločincům. Neboť Adaslav se nespokojí pouze
        s&nbsp;odhalením mincokazů, ale jde dál a odkrývá postupně celou distributorskou
        síť. Proto se jej několik zločineckých organizací pokusilo odstranit, a to
        včetně Pavučiny, ovšem Adaslav vždy z&nbsp;jejich pastí a úkladů vyvázl.</p>
    <p>V&nbsp;Tabitu má své sídlo, kde se však vyskytuje jen asi
        měsíc za celý rok, jeden z&nbsp;nejznámějších dálavských bardů, Jindřich Citera.
        Na rozdíl od většiny svých kolegů, kteří nepohrdnou sebevětší odrhovačkou a
        nejskromnějším hostincem, je Citera proslulý tím, že vyhledává zásadně jen
        bohatou a uznalou klientelu, které přednáší pouze vybrané příběhy a zpívá
        ušlechtilé písně. Byl hostem Lorda Firuna, novoamirského guvernéra, navštívil
        trpaslíky v&nbsp;Krazu i elfy ve východních lesích. Má mnoho přátel a kontaktů a
        častokrát byl obviněn či podezříván jako špeh. Nazývat Citeru tímto slovem by
        byla určitě urážka, pravdou ale je, že sympatizuje s&nbsp;Bratrstvem dlouhých
        kápí a jeho představeným předává vše důležité, co se v&nbsp;místech svých
        vystoupení dověděl. Avšak díky tomu, že nepracuje nijak intenzivně ani pro
        žádnou politickou či ekonomickou organizaci (jako jsou tajné služby či kupecké
        gildy), jeho úloha zůstává doposud neprozrazena a skryta.</p>
    <p class=tajné>Zřícení stropu nebo výbuch methanu nejsou jedinými
        nepříjemnostmi, které na čas zastaví práce v&nbsp;dole. Nedávno se
        v&nbsp;chodbách tabitského měděného dolu narazilo při hloubení nových tunelů na
        staré štoly. Důlmistr ihned nařídil zastavit všechny práce a najímá dobrodruhy,
        aby zjistili, co skrývají chodby a jeskyně z&nbsp;dávných dob.</p>
    <h3 id="Tabitský les">C.10.3 Tabitský les</h3>
    <p>Na levém břehu Královské řeky, severozápadně od Albirea,
        roste rozlohou malý Tabitský les. Tento les je celkovým vzhledem i jednotlivými
        stromy velmi podobný Lesu Luny, a proto by mohl být nazýván jeho bratrem. Lidé
        však využívají Tabitský les poněkud jinak, než Les Luny. O stromy a zvířata
        v&nbsp;lese se starají lesníci, kterých žije v&nbsp;okolí Tabitského lesa na tři
        stovky. Ti udržují počet zvěře na stanovené úrovni, provádějí odstřel škodné a
        zajišťují dostatek potravy, pokud si ji zvířata nejsou schopna obstarat sama.
        Některé z&nbsp;dřevin rostoucích v&nbsp;Tabitském lese se zpracovávají
        v&nbsp;truhlářských nebo uměleckých dílnách a vyrábí se z&nbsp;nich velmi pěkný
        a také dosti drahý nábytek, sošky a ozdobné ornamenty.</p>
    <div class=rámeček>
        <p class=přímá-řeč>Hvězdoš (Alkmelych)</p>
        <p class=přímá-řeč>Hvězdoš má 60 cm vysoký stonek, pokrytý stříbrnými chlupy,
            obklopený přízemní růžicí jako dlaň velkých listů, v&nbsp;jejichž středu se
            zachytávají kapky vody. Žlutozelené květy se seskupují do kulovitých svazečků.
        </p>
        <p class=přímá-řeč>Hvězdoš povzbuzuje všechny fyzické atributy člověka, ale špatné
            dávkování vede k&nbsp;trvalým poškozením organizmu, a proto se mezi prostým
            lidem normálně neužívá. Někdy jej používají umělci v&nbsp;podobě kadidla, aby
            zvýšili svou kreativitu. Rosa zachycená ve středu listů hvězdoše má pro
            alchymisty velký význam, neboť je mnohokrát mocnější a navíc magicky nabitá na
            rozdíl od obyčejné vody.</p>
        <p class=přímá-řeč>Chlístník kentauří</p>
        <p class=přímá-řeč>Chlístník má světle žlutý kořen, z&nbsp;nějž vyrůstá vidlicovitě
            dělený stonek. Žluté květy tvoří přízemní růžici, rozkvétají po obědě a zavírají
            se před deštěm. Celkově je chlístník kentauří vysoký asi 50 cm.</p>
        <p class=přímá-řeč>Prostý lid používá odvar chlístníku, který je jako ostatní
            lektvary z&nbsp;něj vyrobené velmi hořký, při trávicích potížích a
            k&nbsp;pročištění zkažené krve. Dým ze zapálené usušené směsi chlístníku a
            nechrastě spolehlivě zahání hady v&nbsp;okruhu sta metrů. Název chlístník
            kentauří pochází z&nbsp;arvedanského bájesloví a vztahuje se ke kentauru, který
            zachránil arvedanského vojevůdce před smrtí hadím uštknutím použitím směsi právě
            této rostliny a vlastních slin.</p>
        <p class=přímá-řeč>Z&nbsp;asterionských herbářů</p>
    </div>
    <p>V Tabitském lese se odehrál&nbsp;dnes již legendární souboj
        Rangwatha s&nbsp;trojhlavcem. Trojhlavec je nebezpečná příšera ze&nbsp;
        Stínového světa, která dokáže být v&nbsp;boji neobyčejně záludná. Má tři hlavy
        na krátkých krcích, každou otočenou do jiného směru, které svým ostrým zrakem
        neustále pátrají po nějaké oběti. Svého nepřítele trojhlavec nejprve omráčí
        třemi páry svalnatých rukou, pak jej jedním z&nbsp;nich udusí a nakonec pozře.
        Trojhlavci patří k&nbsp;myšlenkovým bytostem (viz kapitola Řád světa). Rangwath
        přišel zabít trojhlavce, když už se zprávy o jeho řádění roznesly po celé
        Východní dálavě. V&nbsp;lítém souboji postupně odsekal všechna trojhlavcova
        chapadla a poté sťal jeho tři hlavy. Temně rudá krev prýštící z&nbsp;ran
        dopadala na zem, kde se měnila v&nbsp;kámen. Rangwath vysbíral všechny kousky
        krve, kterých si všiml a spálil je spolu s&nbsp;trojhlavcovým tělem. Několik
        kapek však zůstalo ukryto ve spadaném listí a husté trávě. A z&nbsp;těchto
        malých kousků trojhlavcovy krve se každý rok v&nbsp;půli měsíce úmoru rodí žraví
        trigonové, taktéž myšlenkové bytosti ze&nbsp;Stínového světa. Trigon vypadá jako
        velký ježek s&nbsp;obrovskou tlamou plnou ostrých zubů. Skupinka těchto tvorů
        dokáže roztrhat na kusy statného jelena za pár okamžiků a lze si tedy živě
        představit, co by udělali s&nbsp;člověkem. Jejich nevýhodou je poměrně malá
        pohyblivost. Trigoni sužují oblast Tabitského lesa po dvacet sedm dnů, a poté se
        zahrabávají hluboko do země, kde přečkají do úmoru příštího roku. Zabitý trigon
        neumírá, dokud se v&nbsp;žáru ohně neroztaví zkamenělá kapka trojhlavcovy krve,
        kterou má tento tvor vetknutou uprostřed čela. Na lov trigonů se každoročně
        v&nbsp;úmoru a travenu vydávají skupinky dobrodruhů a námezdních lovců, neboť za
        každé ulovené zvíře se platí úctyhodná částka pět set albirejských orlů. Boj
        s&nbsp;trigony je ovšem dost obtížný, protože často útočí ze zálohy a nedávají
        lovcům sebemenší šanci na férový souboj.</p>
    <p class=tajné>Jeden z&nbsp;druidů, člen Bratrstva dlouhých kápí,
        přišel na způsob zničení celého trigonského plémě v&nbsp;Tabitském lese.
        K&nbsp;tomu však potřebuje tělo mrtvého trojhlavce a to je poměrně vzácné zboží.
        Nicméně se se svými kolegy dohodl a v&nbsp;jedné malé vesničce různými pohromami
        a kletbami vyvolali u lidí touhu po pomstě a krvi těch proklatých druidů, čili
        ideální klima pro příchod trojhlavce ze Stínového světa. Dobrodruzi už musí
        obstarat jen maličkost, zopakovat legendární Rangwathův výkon a zabít
        trojhlavce, a také zajistit, aby se tentokrát našly všechny kapky zkamenělé
        krve.</p>
    <h3 id="Tabitské vrchy">C.10.4 Tabitské vrchy</h3>
    <p>Severozápadně od Tabitu se rozkládají Tabitské vrchy. Tvoří
        je strmé kopce, do nichž se ostře zařezávají hluboká údolí. Vrcholky, svahy i
        dna proláklin jsou hustě zarostlá převážně stálezelenými stromy, přičemž na
        západní straně je občas střídají palmové porosty. Země je na mnoha místech
        porostlá kapradím a cykasy, které zde dorůstají jinde neobvyklých tvarů a
        velikostí. Jen občas se mezi stromy vyskytne prosvětlená louka porostlá travou a
        nejroztodivnější květenou plnou síly a života. Zvířata nemají tyto kopce příliš
        v&nbsp;oblibě. Nejčastějšími obyvateli lesa jsou drobní hlodavci, kteří
        přebývají na stromech spolu s&nbsp;velkou zásobou bobulí a semínek s&nbsp;tvrdou
        slupkou, podobných burským oříškům. Mnohem nebezpečnější je mamba zelená, žijící
        také v&nbsp;korunách a útočící jak na menší zvířata, tak na člověka. Její jed
        zahubí většinu tvorů, které pak mamba pozře. Pochmurný nádech krajiny poněkud
        narušují početná hejna ptáků, kteří při sebemenším vyrušení s&nbsp;křikem
        vylétají do vzduchu, a tak upozorní na každého neopatrného tvora, jež se
        pohybuje kolem. Jiné šelmy či větší zvířata tu nežijí.</p>
    <p>Pochmurnost okolí není pouze záležitostí hustého porostu. I
        minulost Tabitských vrchů je více než temná. Na pahorku v&nbsp;samém středu
        vrchoviny byla před dávnými věky (několika tisíci lety) postavena barbarská
        svatyně. Její podlaha byla nesčetněkrát zbrozena krví obětí jak z&nbsp;řad
        národa, jež uctíval její bohy, tak i zajatců, kteří byli odvlečeni
        z&nbsp;okolních civilizovanějších měst a vesnic. Teprve Arvedané zničili obětní
        kámen temných divošských božstev a pokusili se na těchto místech nastolit klid a
        mír. Místo tmavých zdí chrámu zde vystavěli skvělý a pevný hrad s&nbsp;mnoha
        věžemi, jenž se měl stát centrem pro další osídlování této příjemné země. Ale
        prokletí bylo příliš staré a příliš silné i vůči arvedanské dovednosti. Jen ti
        nejstatečnější neuprchli po krátké době z&nbsp;pevnosti co nejdál, a i oni
        posléze podlehli svodům temnoty a stali se jejími služebníky. Žádný obyvatel
        hradu neodolal kletbě a arvedanští panovníci se vzdali myšlenky na osídlení
        Tabitských vrchů. Až těsně před pádem jejich knížectví se pokusil zlu postavit
        Findur, velký mudrc a alchymista z&nbsp;jejich národa. Prozkoumal všechny
        prameny a zprávy o tomto zlu, snad starším než Khar Démon, propídil nejhlubší
        sklepení hradu, nedbaje nebezpečí, která tam na něj číhala a přišel na způsob,
        jak se prastaré temnoty navždy zbavit. Vyrobil množství magických předmětů,
        namaloval nespočet divotvorných kruhů a naučil se desítky zaklínadel, aby mohl
        v&nbsp;pravý čas na místě, kde dříve stával obětní kámen, na věky zahnat zdejší
        zlo mimo náš svět.</p>
    <p class=tajné>Co se stalo v&nbsp;noci, kdy se Findur rozhodl odstranit
        kletbu, se už lidé nedověděli. Války se skřety je zahltily jinými problémy a na
        prokletý hrad uprostřed těžko přístupných kopců se zapomnělo. Přihodilo se však
        toto: v&nbsp;okamžiku, kdy už všechny potřebné přípravy byly provedeny a Findur
        začal zaklínat zdejší přízraky, bývalý držitel hradu, pološílený strachy a
        ovládaný temnotou, se na něj z&nbsp;úkrytu vrhl s&nbsp;takovou silou, že Findur
        zůstal na zemi ležet těžce zraněn. Před okamžitou smrtí ho ochránila jen jeho
        magická dýka. Exorcismus byl ale už s&nbsp;konečnou platností přerušen a na
        obnovu nebylo ani pomyšlení. Z&nbsp;posledních sil alchymista provedl alespoň
        jednu část obřadu, a to tu, že část temnoty, která nebyla vázána pouze na okolí
        hradu a která se mohla šířit a ohrožovat život v&nbsp;celé vrchovině, spoutal
        v&nbsp;krystalu obřího rubínu. Když po nějaké době obsadili prázdný hrad skřeti,
        vzali drahokam s&nbsp;sebou jako kořist a pevnost zůstala pustá. Prokletý rubín
        potom vedl jeho majitele k&nbsp;ještě hrůznějším činům, než které by páchali jen
        ve jménu Khara Démona.</p>
    <p>V&nbsp;současné době vypadá pevnost téměř stejně, jak
        v&nbsp;arvedanských dobách. Do strmého úbočí je vytesána pouze jedna cesta,
        kroutící se nahoru jako had. Plochý vrcholek je z&nbsp;jihu a západu chráněn
        hustým lesem a na zbývajících dvou stranách spadají do téměř dvousetmetrové
        hloubky kolmé útesy. Každopádně kolem celé tvrze se táhne tři až pět metrů
        vysoká hradba, s&nbsp;baštami a střílnami pro obránce. Hlavní a jediný vstup ze
        zmíněné cesty je uzavřen těžkou železnou mříží a okovanou branou s&nbsp;bytelnou
        závorou. Nad ní se vypíná hranatá zastřešená věž, ze které je možno na útočníky
        lít rozžhavenou smůlu nebo na ni umístit těžké zbraně, např. balisty. Za branou
        se nachází menší nádvoří, kolem kterého stojí budovy pro posádku hradu. Vzadu,
        na severovýchodě, je velké nádvoří, se správními budovami a palácem pána hradu.
        Ten se jako jediná stavba vyšplhal (kromě věží v&nbsp;rozích hradeb) nad zeď do
        výše dvou pater a byl vystavěn tak, aby sloužil jako poslední útočiště obránců
        hradu, jenž však nikdy nebyl dobyt zvenčí. Pod hradem se rozkládá rozsáhlé
        podzemí, sloužící jako zásobárna a sklady pro posádku pevnosti. Některé chodby
        ale vedou do míst s&nbsp;delší a temnější minulostí, do kobek, kde divoši
        věznili nebohé oběti a připravovali je na rituální smrt na oltáři.</p>
    <p>Arvedané hrad nazývali Dekhar, neboli „Horší než Khar“.
        Dnešní jméno je Černá tvrz, ale jen málokdo vám zdůvodní, kde se v&nbsp;názvu
        vzala ta černá barva, když stěny pevnosti mají barvu pískovce. Nejnovějším
        držitelem hradu je Brian z&nbsp;Daerlenu, jeden z&nbsp;prvních dobrodruhů, kteří
        přišli na Taru. Hrad i okolní kraj dostal do držení od krále Almendoru poté, co
        odtud zdánlivě vyhnal vše, co jemu a okolí mohlo škodit. Ale tento dojem byl
        patrně mylný, byť se to jen málokdo odváží přiznat. Brian, jedinečný šermíř,
        žije na hradě už více jak sto let a pořád vypadá ne na víc jak na třicet. A
        přestože pochází ze starého arvedanského rodu, u jehož členů se delší věk
        předpokládá, začíná se mezi místními šeptat, že něco není v&nbsp;pořádku. A
        způsob, jakým se z&nbsp;veselého a spravedlivého muže změnil na
        nevypočitatelného a často krutého podivína se nedá připsat pouze stáří. Temný
        svit v&nbsp;jeho očích dává tušit něco nekalého.</p>
    <p class=tajné>Brian je ve skutečnosti už téměř ovládnut temnotou, která ho
        udržuje tak dlouho při životě. Šermíř ji za to platí obětováním vesničanů, které
        čas od času tajně unese z&nbsp;jedné ze svých dvou vesnic, ležících nedaleko od
        hradu. Pořád ale má světlé chvilky, kdy svých činů lituje a kdy ho výčitky
        svědomí tlačí k&nbsp;sebevraždě. Místní zlá bytost ze Stínového světa ho ale
        nenechá zemřít dřív, než se mu podaří vyplnit jeden úkol: najít rubín se zbytkem
        temnoty, jehož nepřítomnost zabraňuje myšlenkové bytosti opustit hrad. A celá
        Východní dálava má štěstí, že nikdo neví, jak blízko má temnota to, co hledá.
        Krystal totiž skrývá malá komunita poustevníků, která přebývá jen zhruba dvacet
        kilometrů od hradu, o jejíž existenci ale ví jen málo zasvěcenců. Těžko říci,
        jakými cestami se k&nbsp;nim drahokam dostal, ale poustevníci znají přinejmenším
        částečně jeho tajemství, a hledají způsob, jak dokončit to, co začal Findur. Jen
        asketický život a náročná cvičení jim brání v&nbsp;tom, aby podlehli zlu
        šířícímu se z&nbsp;krystalu, ale i tak jsou jejich mysli z&nbsp;velké míry
        ovlivněny jeho přítomností. Jsou nerudní, nevraživí k&nbsp;sobě navzájem i
        k&nbsp;cizincům, kteří je navštíví, neboť se obávají prozrazení svého tajemství.
        Jen čas od času se některý z&nbsp;nich vydá pryč, aby přivedl dalšího obětavce,
        jenž se zhostí nelehké úlohy hlídání prokletého rubínu.</p>
    <h3 id="Tabitská vřesoviště">C.10.5 Tabitská vřesoviště</h3>
    <p>Jižně od Tabitských vrchů se nachází vlhká, trávou porostlá
        zem zvaná Tabitská vřesoviště. Mezi obnaženými kusy skal od malých kamenů až po
        několikametrové balvany rozhozené po krajině nahodile bez zjevného řádu se vinou
        úzké prošlapané chodníky. Země se zde mírně vlní, čímž vznikají malé rokle,
        kterými obvykle líně protékají potoky. Celý kraj je potažen hustým zeleným
        kobercem, jenž nedokázal zakrýt pouze ty největší z&nbsp;balvanů. Travnatá
        pokrývka někdy proradně schová i bahnitá jezírka, trpělivě čekající na někoho,
        kdo rozvíří bahno usazené na jejich dně a uloží zde své unavené kosti.</p>
    <p>Rostlinný svět Tabitských vřesovišť zcela ovládly dřevnaté či
        bylinné formy vřesu a vřesovce. V&nbsp;jejich rozpínavosti jim slabě konkuruje
        pouze zakrslé borůvčí s&nbsp;kyselými plody, ale ostatní rostliny musí před
        vřesem ustoupit do jiných míst. Vřes s&nbsp;vřesovcem tvoří místy hustý, stěží
        prostupný porost zcela zarůstající rozsáhlé oblasti krajiny. Živočišný svět
        Tabitských vřesovišť je velmi chudý. Na vřesovištích často prší, prudké deště
        přicházejí náhle a pošmourné počasí se slabými srážkami mnohdy vydrží i pár
        aldenů. Proto zde žijí pouze žáby a několik druhů ještěrek, které vlhkost
        vyhledávají. Pozoruhodným žábím druhem je ropucha královská, dorůstající
        velikosti čtyřiceti centimetrů, jejíž kontakt s&nbsp;lidskou pokožkou způsobuje
        zlé podráždění a popáleniny pokožky, končící v&nbsp;kritických případech smrtí.
    </p>
    <p>Přes Tabitská vřesoviště vedla v&nbsp;dobách vlády Rubiského
        knížectví často užívaná kupecká stezka končící až ve Větrných horách. Nevydržela
        však tisíciletý nápor větru, vody a chladu a postupně zmizela z&nbsp;povrchu
        Tary. Kupci z&nbsp;Albirea vystavěli podél ní kamenná odpočívadla, ve kterých
        mohly putující karavany v&nbsp;bezpečí přečkat noc nebo nepřízeň počasí. Jedna
        z&nbsp;těchto budov stávala i v&nbsp;místech dnešního vřesoviště. Byla to
        poslední zastávka před vstupem do Albirea. Čas se samozřejmě neúprosně zapsal i
        do zdí této stavby a dnes z&nbsp;ní zůstaly pouze vřesem a mechem porostlé
        rozvaliny. Tyto ruiny však vedly některé dobrodruhy k&nbsp;závěru, že zde dříve
        stávala arvedanská pevnost, nebo dokonce menší město, plné pokladů a magických
        předmětů z&nbsp;dávných dob. Pátrají ve vřesovištích a marně se snaží dostat
        k&nbsp;pokladu, který zde není. Podporováno touto vírou, se na okrajích
        Tabitského vřesoviště usadilo několik zoufalých snílků věřících, že to budou
        právě oni, kdo nalezne zdejší ukrytý poklad. Už se také našlo mnoho podvodníků,
        kteří nabízeli mapky se zaručeně pravým umístěním tohoto fiktivního pokladu.
    </p>
    <h3 id="Vřesové Údolí">C.10.6 Vřesové Údolí</h3>
    <p>Přibližně dvacet kilometrů proti proudu Královské řeky od
        města Albirea, leží městečko zasvěcené bohům. V&nbsp;mělkém údolí nedaleko
        levého břehu Královské řeky stojí vedle sebe sedmnáct chrámů, každý z&nbsp;nich
        patřící jinému bohu. Půda kolem Vřesového Údolí je považována za svatou, neboť
        se říká, že po ní kráčeli bohové. Proto sem putují lidé ze všech koutů Dálav a
        dokonce i z&nbsp;Lendoru, aby zde nalezli útěchu a odpuštění.</p>
    <p class="významné">V&nbsp;jedné z&nbsp;legend vážících se k&nbsp;tomuto místu
        se vypráví o dávných dobách, kdy ještě Arvedané nebyli na Asterionu. Tehdy žil
        krutý a bojovný národ korullů, poloobrů s&nbsp;dokonalým atletickým tělem, kteří
        si zotročili snad všechny rasy na povrchu Asterionu, včetně lidí a elfů. Vláda
        korullů byla tvrdá a za každý prohřešek či pouhé podezření trestala otroky
        smrtí. V&nbsp;té době povstalo mnoho hrdinů, kteří bojovali proti nadvládě
        poloobrů, ale jejich jména už vybledla ze stránek starých knih a žádný
        z&nbsp;nich se nedožil klidného stáří. Korullové uctívali pouze dva bohy,
        mocného Toralla, jednookého titána s&nbsp;obří palicí, která mohla život brát,
        ale také přivolávat mrtvé zpět na Asterion, a obryni Kyllu, krásnou, krutou a
        lstivou současně. Na jejich počest se pořádaly krvavé turnaje, pro něž by se
        hodilo spíše slovo jatka. Porobené národy proklínali korullské bohy a jejich
        prosby a motlitby o svobodu a záchranu se obraceli k&nbsp;neznámým bohům, kteří
        se zatím ukrývali před Torallem a Kyllou, aby je mohli ve vhodný okamžik
        odstranit. A nakonec se tito bohové skutečně objevili a v&nbsp;souboji, při němž
        se chvělo slunce na obloze, hory se hroutily do moří a ze země vyrůstaly sopečné
        kužely, porazili oba bohy korullů a jejich těla svrhly do hlubin oceánu.
        Obrovská vlna, která se pak vzedmula, spláchla všechny korully pryč ze světa,
        ale zotročené národy díky své víře v&nbsp;nové bohy přežily. Když se hladina
        moří zklidnila, sešlo se všech sedmnáct nových bohů na tomto místě, aby si zde
        odpočinuli. Po čase se vrátili zpět do svého světa, ale stále shlížejí na
        Asterion a ochraňují své věrné.</p>
    <p class="významné">Potomky dávných korullů, kteří přežili běsnění Sedmnácti
        bohů, lze najít jen na jediném místě Asterionu, v&nbsp;lendorských pustinách
        věčného ledu a sněhu. Skutečně, ten kdysi tak skvělý a nepokořitelný národ, se
        dnes přeměnil v&nbsp;polointeligentní a po všech stránkách strádající krolly.
        Někdy si však matka příroda pohraje s&nbsp;jejich geny a dá vzniknout
        inteligentnímu a silnému jedinci, který připomíná své dávné předky.
        V&nbsp;hloubi Věčného ledu, v&nbsp;zamrzlých jeskyních plných skučícího
        severního větru, jsou ve stěnách vyryta slova, věštby a poznatky posledního
        skutečného korulla na Asterionu. Celé toto dílo vykonal s&nbsp;přesvědčením, že
        mezi krolly se najde hrdina a vůdce, který rozluští tajemství dávného odkazu, a
        že jeho národ znovu povstane a ovládne celý svět.</p>
    <p>Střed města tvoří rozlehlé kruhové náměstí se čtyřmi
        fontánami uprostřed. Celé náměstí je vydlážděno bílým mramorem těženým
        v&nbsp;Potůčkách, proto se mu říká Mramorové náměstí. Z&nbsp;něj vybíhá celkem
        osmnáct cest, taktéž dlážděných bílým mramorem. Sedmnáct z&nbsp;nich vede
        k&nbsp;jednotlivým chrámům, osmnáctá cesta přivádí poutníky ke dvěma vysokým
        sloupům značícím vstup do městečka. Všechny cesty lemují živé ploty vřesovcových
        keřů, pečlivě udržovaných a zastřihávaných. Na konci každé ze sedmnácti cest
        stojí na mramorovém podstavci tři metry vysoká socha jednoho z&nbsp;bohů. Tyto
        sochy zde stály už před příchodem lidí na Taru a jsou dílem některého
        z&nbsp;arvedanských sochařských mistrů. Po pádu Rubiského knížectví skřeti
        zhanobili sochy bohů různými posměšnými
        kresbami a obrázky, neodvážili se však je výrazněji poškodit. Lidští sochaři
        odstranili skřetí čmáranice a vrátili sochám bohů jejich původní vzhled. Za
        nimi byly postaveny chrámy kruhového půdorysu
        o průměru sta metrů. Žádný z&nbsp;chrámů nemá střechu, kryty jsou pouze vstupní
        brány a místa s&nbsp;oltářem. Uvnitř chrámu stojí tři řady lavic pro děti,
        nemocné a staré lidi, ostatní lidé při obřadech stojí. Oltář je kruhový,
        s&nbsp;hladkým povrchem. Za ním lze spatřit vysoký kamenný trůn, v&nbsp;němž
        sedává kněz sloužící obřad.</p>
    <p class="významné">Lidské náboženství je decentralizované a nemá jednu vůdčí
        osobnost, která by rozhodovala o otázkách víry a uctívání bohů. Každého
        z&nbsp;bohů uctívá jiný kněžský řád, v&nbsp;jehož čele stojí několik arcikněžek
        a arcikněží, správců největších chrámů na Asterionu. Ti o důležitých
        záležitostech rozhodují na tzv. jasnozřivých setkáních, kdy se za pomoci boha
        setkají mysli všech jemu sloužících arcikněžek a arcikněží na jednom místě.
        V&nbsp;každém chrámu, klášteru a opatství žije několik kněžek a kněží, kteří
        vykonávají obřady, slouží mše a starají se o věřící. K&nbsp;tomu jsou jim
        nápomocni vikáři, spravující chrámy po ekonomické stránce, pomocní bratři
        zajišťující dostatek potravy a dalších světských věcí a učení bratři, kteří
        pomáhají pomocí svých znalostí magie a alchymie. Na cestách a
        v&nbsp;nehostinných končinách šíří víru potulní mniši, mnohdy svými dovednostmi
        přesahující i arcikněze.</p>
    <p>Magické umění lidí sloužících bohům je založeno na jejich
        víře. Sílu, kterou vládnou, jim zajišťuje jejich bůh, a proto se od sebe výrazně
        liší kněží Paní vod a kněží Pána vichrů. Z&nbsp;kněze, od něhož se odvrátil jeho
        bůh, se stává vyhaslá pochodeň, vyschlá studna. Není již nadále schopen využívat
        kouzel a dovedností, které mu jeho bůh zpřístupnil.</p>
    <p>U každého chrámu stojí několik klášterních budov,
        poskytujících přístřeší kněžím, kněžkám a mnichům, kteří se rozhodli zcela
        zasvětit život danému bohu. Ráno a večer tráví meditací, společnými modlitbami
        nebo diskusemi. Přes den pracují na polích, v&nbsp;řemeslných dílnách nebo
        pomáhají představeným při obřadech v&nbsp;chrámech a na Mramorovém náměstí.
        Klášterní budovy jsou zařízeny v&nbsp;duchu askese, aby žádná přebytečná
        maličkost neodváděla mnichy od nastoupené cesty víry.</p>
    <h2 id="Oblast jezer">C.11 Oblast jezer</h2>
    <div class=rámeček>
        <p class=přímá-řeč>Střežte tajemství Zibaru jako svůj vlastní život. Protože kdyby se
            někdo dozvěděl, že na dně tohoto jezera leží potopené město plné pokladů, ti
            suchozemští blázni by byly schopni svými blesky a ohnivými zaříkávadly vysušit
            celou okolní krajinu, jen aby se nakonec navzájem pozabíjeli, až se budou přít o
            nalezené zlato.</p>
        <p class=přímá-řeč>Varování vodní víly lesnímu elfovi z&nbsp;Bratrstva dlouhých kápí
        </p>
    </div>
    <p>V&nbsp;kraji ležícím mezi Ještěřími vrchy a Královskou řekou
        nelze suchou nohou překonat vzdálenost větší než dva kilometry. Celá tato oblast
        je ve znamení jezer, jezírek, malých tůní, rychlých potoků a říček. Říčky a
        potoky navzájem propojují jednotlivá jezera a tůně, proto se v&nbsp;nich voda
        neustále vyměňuje. V&nbsp;oblasti pod&nbsp;Ještěřími horami a u Bezedných tůní
        se začínají břehy ztrácet v&nbsp;bažinách a mokřadech a nelze přesně stanovit
        hranici, kde končí jezera a začínají bažiny. Oblast jezer již není tak extrémně
        sužována mračny komárů a jiného lidem nepříjemného hmyzu, jelikož komáří larvy
        potřebují k&nbsp;vývoji stojatou vodu a hladiny jezer neustále čeří protékající
        potoky. Celá oblast se mírně svažuje k&nbsp;severozápadu a z&nbsp;tohoto důvodu
        bývají jihovýchodní břehy jezer mělčí než břehy severozápadní.</p>
    <p class=tajné>Zdejší kraj nevypadal vždy tak, jak vypadá dnes. Teprve během
        Velkého zemětřesení se země nahnula směrem k&nbsp;moři, když byl původní jediný
        kontinent roztržen v&nbsp;půli. Do nově vzniklých roklí začala proudit voda
        z&nbsp;řek, které náhle nevěděly, kudy téct. Vznikla velká jezera a malé tůně a
        dřívější tvář krajiny byla nenávratně pryč, zničená a zatopená vodou. Před
        potopou stálo v&nbsp;místě dnešního Velkého torského jezera arvedanské město
        Zibar. Bylo to&nbsp; </span>jedno
        z&nbsp;nejseverněji postavených měst Rubiského knížectví, do kterého přišla
        válka až jako do posledního arvedanského sídla. Zibar patřil umělcům a básníkům,
        jeho ulice, domy, náměstí a paláce se skvěly nádherou a bohatstvím,
        v&nbsp;dnešní době těžko představitelným. Ohromné fontány z&nbsp;jasně modrého a
        zářivě žlutého mramoru vystřikovaly vodu do ohromné výše, průčelí domů zdobily
        precizní kamenné reliéfy vytvořené s&nbsp;neobyčejným důrazem kladeným na každý
        detail nebo mistrovské dřevoryty z&nbsp;ebenového, mahagonového a gumberského
        dřeva. Cesty k&nbsp;palácům lemovaly sochy ze stříbra a zlata, okenní tabulky
        byly vyrobeny ze smaragdů, safírů a rubínů. Arvedané chodili oblékaní
        v&nbsp;drahých látkách, tváře a ruce zvýrazněné šperky netušené hodnoty. Jak
        hořký a bolestný byl pád těchto lidí, přinucených zemřít nebo utéct ze Zibaru
        před skřety. Dnes leží zmrzačené zbytky města pod modrou hladinou jezera,
        porostlé vodními rostlinami a řasami, ztrácející tak poslední záblesk ze svého
        dávného jasu.</p>
    <div class=rámeček>
        <p class=přímá-řeč>Polajka</p>
        <p class=přímá-řeč>Polajka je to nízká bylina, jen řídce chlupatá na stonku i na
            listech. Má drobné lístky vyrůstající křižně proti sobě, květy jsou bílofialové
            a silně voní.</p>
        <p class=přímá-řeč>Zvláštní vůně polajky odpuzuje hmyz, čehož v&nbsp;hojné míře
            využívají lidé z&nbsp;oblasti jezer v&nbsp;Dálavách. Cestovatelé ji nosí
            v&nbsp;botách jako pomoc proti únavě a námořníci si ji berou proti mořské
            nemoci. Učenci zakládají sušenou polajku do knih a svých deníků, neboť jim
            pomáhá ve vědění a povzbuzuje paměť.</p>
        <p class=přímá-řeč>Strom ohňový</p>
        <p class=přímá-řeč>Strom ohňový je vždyzelený jehličnatý keř s&nbsp;korunou
            připomínající z&nbsp;dálky hrot šípu. Jeho tvrdé jehlice mají z&nbsp;obou stran
            voskový povlak. Dospělý jedinec plodí bobule dozrávající každé dva roky, a proto
            na rostlině mohou být zelené a dozrálé plody současně.</p>
        <p class=přímá-řeč>Prostý lid přibíjí větvičky z&nbsp;ohňového stromu nad dveře svého
            stavení, aby odpudily zlé myšlenkové bytosti a divokou zvěř. Kouzelníci a
            hraničáři používají sušených plodů ohňového stromu, pálených v&nbsp;mírném ohni,
            k&nbsp;lepšímu soustředění při meditaci, která může být provedena i po kratším
            než osmihodinovém spánku.</p>
        <p class=přímá-řeč>Z&nbsp;asterionských herbářů</p>
    </div>
    <p>Když lidé z&nbsp;Východního království před devadesáti lety
        tuto oblast objevili, nezdála se být ničím zajímavá. U břehů jezer našli
        postavené rybářské vesnice, obývané lidmi. Kořeny těchto lidí sahají až do dob,
        kdy jejich předkové sloužili Arvedanům. Hovořili dosti zastaralým jazykem, ale
        brzy se naučili obecné řeči, jíž se dnes mluví ve Čtyřech královstvích. Příchod
        lidí ze severu přijali rybáři s&nbsp;radostí, neboť viděli
        v&nbsp;přistěhovalcích možnost ochrany i zlepšení podmínek života. Skřeti už
        tuto oblast nechávali bez povšimnutí léta, ale mezi rybáři byly stále živé
        příběhy o bojích a utrpení, které jejich lid v&nbsp;područí skřetů zažil.
        Guvernér Východní dálavy zde zanechal jednu družinu svých vojáků, aby zmapovala
        a prozkoumala jezera a dál se o tuto oblast nestaral.</p>
    <p>Rybářské vesnice leží převážně u jižních a východních břehů
        jezer. Obyvatelná část začíná přibližně dvacet metrů od břehu, s&nbsp;nímž ji
        spojuje obvykle dva metry široká lávka. Celá vesnice stojí na kůlech zatlučených
        do dna jezera. Kůly jsou navzájem propojeny nosníky z&nbsp;tvrdého dřeva, na
        nichž leží rozpůlené kmínky tvořící podlahu chýší a cesty mezi nimi. Střecha a
        stěny jsou vyrobeny z&nbsp;travin, k&nbsp;jejich zpevnění a vyztužení používají
        rybáři tyče z&nbsp;rostliny podobné bambusu. Typická vesnice má třicet až
        padesát chýší, v&nbsp;každé žijí průměrně čtyři lidé.</p>
    <div class=rámeček>
        <p class=přímá-řeč>12. chladna 839 – Petice význačných osobností Tary za rozsáhlejší
            autonomii</p>
        <p class=přímá-řeč>… V&nbsp;rámci určité slavnostní atmosféry jsme chtěli svoje
            prohlášení odevzdat Denfelovi hned na začátku roku, ale vzhledem k&nbsp;neshodám
            jsme to nestihli dříve než dnes. Pro petici bylo důležité, aby měla co nejširší
            podporu, a proto jsme museli přistoupit k&nbsp;mnoha kompromisům. Jednání
            rozhodně nebylo snadné. Dlouhé kápě se nakonec odmítly připojit. Je to škoda,
            ale požadavky druidů byly tak přehnané, že by zcela přehlušily nejdůležitější
            body a navíc by guvernér petici mohl, vcelku po právu, považovat za nesmysl a
            blouznění pár fanatiků. I my jsme se museli vzdát naší žádosti, aby byl zakázán
            převoz arvedanských artefaktů na Lendor. Takže nakonec je v&nbsp;prohlášení to
            minimum, na kterém jsme se byli schopni shodnout všichni, a které je asi
            nejpodstatnější. Požadujeme, aby lidé na Taře měli větší samostatnost na
            úřednících ze severu, kteří neznají místní poměry a často sem míří jen kvůli
            vidině snadnějšího zisku. Správcové by měli být jmenování z&nbsp;místních lidí a
            půdu by měli přidělovat hlavně těm, kdo se tu narodili nebo se tu míní usadit
            natrvalo …</p>
        <p class=přímá-řeč>… Pod peticí králi Almendoru jsou tedy kromě mnoha známých
            osobností, šlechticů, dobrodruhů i vážených měšťanů podepsáni jménem svých
            skupin i zástupci Rytířů devíti hvězd, Mniši klášterů Subotam, Čarodějnické
            akademie a konečně i já za Orlí poutníky. Snad nás panovník vyslyší a rozumně
            zváží, že námi navrhovaná řešení jsou výhodná jak pro Taru, tak pro Lendor.</p>
        <p class=přímá-řeč>Úryvek z&nbsp;deníku lorda Firuna</p>
    </div>
    <p>Zlom v&nbsp;politice Východní dálavy nastal, když se jeden
        z&nbsp;významnějších úředníků vrátil z&nbsp;tohoto kraje. Rybáři tuto vzácnou
        návštěvu dobře pohostili svými rybími specialitami, které jejich ženy upravily
        s&nbsp;vynalézavostí a dovedností jim vlastní. Vyslance Východní dálavy zaujal
        zejména pátý chod, složený z&nbsp;pokrmů připravených z&nbsp;hunky duhové.
        Zvláštní chuť této ryby upoutala velvyslance natolik, že prodloužil svou
        návštěvu o několik dní, aby si ji mohl vychutnat ještě několikrát. Po návratu do
        Albirea vylíčil guvernérovi Východní dálavy přípravu hunky, její znamenitou chuť
        a vzhled takovým způsobem, že guvernér zatoužil toto jídlo okusit. Nechal si
        poslat několik pokrmů z&nbsp;hunky, a jelikož mu také velmi zachutnala, začala
        se o oblast jezer zajímat blíže.</p>
    <p>Během několika měsíců se stal obchod s&nbsp;hunkou duhovou
        velmi výnosným. Zpráva o této rybě doplula až za moře a tamní šlechta chtěla
        také okusit její báječnou chuť. Jezera upoutala pozornost mnoha obchodníků,
        započalo se zde s&nbsp;výstavbou nových domů v&nbsp;rybářských vesnicích.
        Vesnice získaly prostředky na vlastní opravu a obnovu a z&nbsp;oblasti jezer se
        stala frekventovaná zastávka kupců a obchodníků. Časem se začaly vyvážet i jiné
        ryby a vodní živočichové z&nbsp;této oblasti, jak jim lidé postupně přicházeli
        na chuť. Tak se z&nbsp;kdysi chudých vesnic staly bohaté osady, které čítají i
        stovku pevných a dobře vybavených domů. Když člověk uváží, že většina
        z&nbsp;nich je postavena na vodě, podepřena kůly zatlučenými do dna, musí uznat,
        že je to úctyhodné číslo.</p>
    <p>Neregulovaný lov ryb má v&nbsp;této oblasti za následek ještě
        něco jiného, než jen velké zisky. Hunka duhová se živila larvami komárů vzácného
        druhu, který se nyní přemnožil. Jeho bodnutí je sice trochu nepříjemné, ale to
        by se dalo ještě vydržet, kdyby ovšem nepřenášel malárii. Ve vesnicích dnes leží
        lidé ve vysokých horečkách, které je dohánějí k&nbsp;šílenství, daleko častěji,
        než tomu bylo dříve. Rybáři se začínají ohrazovat proti nešetrnému lovu ryb,
        obchodníci však na jejich stížnosti nijak nereagují. Proto se někteří
        z&nbsp;rybářů rozhodli podnikat sabotážní akce, které naplánovalo Bratrstvo
        dlouhých kápí. V&nbsp;noci odvazují a poškozují lodě obchodníků, přidávají do
        nákladu zkažené ryby a předávají informace hyassa o příjezdu obchodnických lodí
        a karavan, které jsou pak přepadeny a vyrabovány. Svým nejvěrnějším
        spolupracovníkům slíbili druidové z&nbsp;Bratrstva dlouhých kápí, že jim
        prozradí místo, kde se nachází potopený Zibar.</p>
    <p class=tajné>Dlouhá doba v&nbsp;područí skřetů se nesmazatelně
        zapsala také v&nbsp;náboženském životě lidí z&nbsp;Oblasti jezer. Místo
        Sedmnácti bohů totiž uctívají jednoho z&nbsp;Démonů, zlých bohů Asterionu. Kněží
        z&nbsp;Východní dálavy a Almendoru zde mají jen skromné výsledky v&nbsp;obracení
        na pravou víru a to hlavně díky svatyni na ostrově uprostřed Jezera tří
        přízraků, kde se všichni následovníci Démona scházejí. Proto se příslušníci
        Lamiusovy církve rozhodli tajně najmout dobrodruhy, kteří by pronikli na ostrov
        a znesvětili a zničili tamní chrám i s&nbsp;jeho kněžími.</p>
    <h2 id="Zelené bažiny">C.12 Zelené bažiny</h2>
    <div class=rámeček>
        <p class=přímá-řeč>Jak v&nbsp;tomhle kusu skrz naskrz promáčený země, kde člověk vidí
            jen samou zelenou a hnědou barvu může něco inteligentního žít. Chápu, když se tu
            usadí hydra, ta je odporná tak, že sem skvěle zapadne, ale ti ještěráci, to mi
            nejde do hlavy. A ještě si klidně ty malý svině kradou naše zbraně.</p>
        <p class=přímá-řeč>Slova velitele jízdní hlídky při obhlídce Bezedných tůní
        </p>
    </div>
    <p>Název Zelené bažiny správně přísluší pouze zemi ohraničené na
        východě Ještěřími vrchy a na západě Údolím jezer. Lidé však tímto jménem
        označují celou krajinu na západ od oblasti jezer, plnou močálů a zelených tůní,
        včetně Ještěřích vrchů, Bezedných tůní, Údolí jezer a krajů ležících dál směrem
        na západ až k&nbsp;pobřeží. Existuje jen malý počet bezpečných cest přes tato
        území a každý krok mimo stezku může být tím posledním. Slatiny jsou velmi
        nebezpečné a také velmi zrádné, zvláště když se skrývají pod pevnou, ale tenkou
        slupkou země, která se při větším zatížení prolomí. Těsně nad povrchem Zelených
        bažin se vznáší mlha, zejména v&nbsp;ranních a večerních hodinách, kdy
        slunečními paprsky prohřívaný vzduch chladne a vodní pára se sráží do hustých
        neprůhledných mračen. Když mlžný opar zakryje i za denního světla slabě
        viditelné stezky, musí se případný návštěvník těchto slatin spolehnout na pevnou
        hůl, protože svému zraku již důvěřovat nemůže. Přes den se mlha ztrácí, vyháněná
        ostrým svitem slunce, a čeká v&nbsp;skrytu na pozdní odpoledne, aby mohla opět
        zahalit kraj do mléčného hávu.</p>
    <p>Zelené bažiny jistě nejsou přívětivou zemí, přesto i zde
        naleznete živé tvory. V&nbsp;hlubokých tůních žije mnoho roztodivných ryb a
        obojživelníků, na bahnitých ostrůvcích můžete spatřit odpočívající krokodýly
        nebo malé jedovaté ještěry s&nbsp;jasně oranžovými skvrnami na břiše. Vládcem
        bažin však není nikdo z&nbsp;nich. Ti, jež tu vládnou, jsou menší a slabší než
        všichni ostatní, ale je jich mnoho, velmi mnoho. Králem Zelených bažin je hmyz
        podobný komárům, s&nbsp;dlouhým sosákem a krvežíznivou povahou. Velká mračna
        těchto tvorů se vznáší všude kolem pátrající po své další oběti. Svou cestu do
        tohoto kraje si našel i člověk. Musel se ale přizpůsobit drsným podmínkám, není
        proto divu, že se od obyčejných lidí výrazně odlišuje. V&nbsp;Zelených bažinách
        přebývají dva odlišné národy – hyassa (někdy též zvaní ještěří lidé) a sseta.
    </p>
    <p>Oba národy se v&nbsp;Zelených bažinách objevily za podobných
        okolností ale v&nbsp;různých dobách. Starší z&nbsp;obou národů jsou hyassa. Když
        Arvedané zakládali svá knížectví v&nbsp;dnešní severní Taře, vyhnali mnoho
        původních divokých a barbarských obyvatel z&nbsp;jejich domovů. Některé kmeny a
        občiny se bránily, ale proti arvedanským zbraním, jejich magickému umění a
        vysoké technické úrovni neměly ani tu nejmenší šanci. Ti, kteří proti Arvedanům
        nebojovali, museli utéci dále na sever nebo se schovat na místa, kam by se
        Arvedané neodvážili. Část z&nbsp;nich se tedy ukryla v&nbsp;bažinách a
        vřesovištích. Žili z&nbsp;toho, co jim mohla okolní země poskytnout a občas
        podnikli výpad na nechráněná obydlí a sýpky v&nbsp;nejbližším okolí. Začali se
        přizpůsobovat zdejší krajině, a příroda je pozvolna přetvářela do podoby, která
        se jí zdála nejlepší. Kůže na těle zrohovatěla, oči získaly ochrannou blanku,
        vlasy na hlavě téměř zmizely. Z&nbsp;barbarů a divochů vznikla nová rasa –
        ještěří lidé. Ironií osudu či záměrem některé z&nbsp;vyšších sil se stalo, že se
        historie opakovala. Psal se rok 1987 před královským letopočtem, když&nbsp;
        </span>skřeti drtili poslední
        z&nbsp;arvedanských držav, knížectví Rubiské. Albireo je v&nbsp;ten čas již
        zpustošeno a všude vládne panika. Lidé utíkají pryč ze svých domovů, schovávají
        se na nepřístupných místech, zatímco tisíce těžkých vojenských bot skřetích
        bojovníků otřásají zemí. A tehdy opět nehostinné Zelené bažiny otevírají lidem
        svou náruč. Arvedané nemají mnoho možností na výběr, a proto někteří do bažin
        odcházejí. Tak vzniká druhá komunita v&nbsp;bažinaté krajině mezi Džunglí
        padlých stromů a Zelanskými vrchy – sseta.</p>
    <p>Lidé hyassa žijí pospolu v&nbsp;malých osadách nebo ve městě
        zvaném Tessin. Jsou menšího vzrůstu, který odkazuje na jejich divošský původ.
        Kůže na těle jim silně zrohovatěla, a to i na temeni, proto jim nerostou téměř
        žádné vlasy. Díky bahenním plynům získala pokožka hyassa nazelenalý nádech,
        sloužící také jako druh maskování ve zdejší hnědozelené zemi. Mezi prsty na
        nohou i na rukou mají tenké průsvitné blány užitečné zejména při pohybu bahnitým
        terénem. Oči jsou chráněny tenkou průhlednou blankou, uši obvykle těsně
        přiléhají k&nbsp;hlavě. Oblečeni jsou pouze do bederní roušky, a to jak muži tak
        ženy. Obvyklá délka života je u hyassa okolo čtyřiceti let. Jejich řeč se během
        mnoha let dosti změnila, přesto ale ten, kdo zná jejich původní jazyk nebo jeho
        dnešní formu, se s&nbsp;nimi nakonec domluví. Současnou verzí jazyka,
        z&nbsp;něhož vzniklo nářečí hyassa, mluví některé domorodé kmeny v&nbsp;Divoké
        pláni a v&nbsp;okolí Tichých vod.</p>
    <p>Hyassa mají inteligenci na úrovni svých divošských předků.
        Dokáží používat kovové nástroje, sami však žádný z&nbsp;kovů nedovedou
        zpracovávat, nehledě na to, že v&nbsp;bažinách k&nbsp;tomu ani nejsou vhodné
        podmínky. Kovové nástroje a zbraně získávají hlavně loupežnými přepady lidí nebo
        skřetů a jejich obydlí. Pokud není zbraň dobře vykována nebo nemá magické
        schopnosti, rychle ve výparech z&nbsp;bažin rezaví a ztrácí na užitku. Lovy na
        kovové zbraně jsou u hyassa částí rituálu, kdy se mladí muži a dívky přijímají
        mezi dospělé. Ten, kdo nedokáže ukořistit zbraň z&nbsp;kovu nebo alespoň větší
        množství kovových předmětů, je považován za méněcenného. Kvůli kovové zbrani se
        nezdráhá běžný hyassa použít jakékoliv prostředky, porušit nejpevnější dohodu či
        přátelství, a to i ve vlastním kmeni. S&nbsp;hyassa nikdy neexistoval pravidelný
        obchod, byť se o to skřeti v&nbsp;rámci hledání spojenců dlouho pokoušeli. Každý
        náklad kovu určený pro výměnu byl totiž bez milosti vyrabován a obchodníci
        povražděni, často velmi krutým a bolestivým způsobem. Hyassa nevlastnící žádné
        kovové předměty musí ostatním sloužit a vykonávat podřadné práce, dokud se mu
        lov na kovovou zbraň nevydaří. Nikdo z&nbsp;hyassa nevládne magií a
        v&nbsp;jejich společenství nejsou žádní šamani, kouzelníci nebo mudrci. Úctu si
        zaslouží pouze ten, kdo třímá kovovou zbraň a umí s&nbsp;ní vládnout.</p>
    <p class=tajné>Družinu zavedly její spletité cesty osudu do Zelených
        bažin. Dokud zůstaly skryti zrakům hyassa, bylo vše v&nbsp;pořádku, ale poté
        nastalo pravé peklo. Skupina hyassa zahlédla mezi mokřady jasný svit kovu, který
        mají nesmazatelně vryt do paměti, a začal velký hon. K&nbsp;pronásledovatelům se
        postupně přidávají další a další ještěří bojovníci a dobrodruhům nezbývá než
        utíkat, skrývat se a doufat.</p>
    <p>Hyassa k&nbsp;smrti nenávidí sseta, druhý z&nbsp;národů
        žijících v&nbsp;bažinách. Pořádají na sseta, potomky Arvedanů, zběsilé štvanice
        a bez slitování vraždí každého příslušníka jejich rasy bez ohledu na pohlaví,
        věk či postavení. To je také důvodem, proč je lidí sseta tak malý počet.
        K&nbsp;lidem ze severu, z&nbsp;Lendoru, nechovají sice takovou slepou nenávist,
        ale to neznamená, že je nemohou sem tam napadnout a vyplenit nějakou blízkou
        usedlost. Krutost je nedílnou součástí jejich povahy, a proto jsou v&nbsp;boji
        velmi obávanými soupeři. Hyassa spolu navzájem spolupracují a jen ve výjimečných
        případech bojují jeden proti druhému, hlavně když se jedná o kov.</p>
    <p>Lidé sseta žijí rozptýleni po celém území Zelených bažin,
        Ještěřích hor, Bezedných tůní a okolních krajů. Sami si říkají potomci Arvedanů,
        slovo sseta pochází z&nbsp;jazyka používaného hyassa a znamená „označený
        k&nbsp;zabití“. Nemají žádná větší sídliště, jsou nuceni se neustále schovávat
        před hyassa. Lidé sseta jsou pevně stavění, vysocí, velmi silní a odolní. Tyto
        vlastnosti jsou dílem zděděné po jejich arvedanských předcích a dílem vzniklé
        působením okolního kraje. Nosí šaty ušité zvláštním a velmi náročným způsobem
        z&nbsp;kůže krokodýlů, která je chrání před nepřízní počasí a často slouží též
        jako brnění. Pokrývají celé tělo od hlavy až k&nbsp;patě s&nbsp;výjimkou tváře,
        a tak jim kůže v&nbsp;obličeji ztvrdla v&nbsp;jediný, strnulý a trochu smutný
        výraz. Temeno hlavy zakrývají kapucí, kterou lze stáhnout malou šňůrkou na jejím
        obvodu. Na rukou nosí dlouhé rukavice dokonale vytvarované pro každého sseta
        přesně na míru. Sseta žijí mnohem déle než hyassa, a pokud nejsou zabiti,
        dožívají se až dvou set padesáti let. Znají mnohé věci a zákonitosti mezi nimi a
        tyto vědomosti si pečlivě předávají z&nbsp;generace na generaci ústní formou.
        Každý sseta se učí v&nbsp;mládí nazpaměť vědomosti nejstaršího člena jejich
        komunity. Obsahu předávaných moudrostí rozumí sseta už jen velmi málo a za ta
        léta jejich života v&nbsp;bažinách se mnohé informace zapomněly nebo byly
        ztraceny. Ze starých arvedanských znalostí se postupně stalo jakési tajné učení,
        mystérium, které sseta stmeluje proti nepřízni okolního světa a o němž se nesmí
        hovořit s cizinci. Dobrodruzi z&nbsp;řad přistěhovalců však měli zájem právě o
        ty věci, a to vedlo k&nbsp;mnoha nedorozuměním a shromáždění sseta zařadilo nově
        příchozí na konec dlouhého seznamu nepřátel svého lidu. Udržují také jazyk
        Arvedanů v&nbsp;jeho archaické podobě téměř nezměněný už více jak dva tisíce pět
        set let. Používají výborné zbraně, pocházející z&nbsp;dob dávno minulých, které
        by bez pomoci magie v&nbsp;nich ukryté byly nyní jen pouhou hromádkou bezcenné
        rzi. Někteří sseta také vládnou surovou magií, jelikož nemají možnost své nadání
        pořádně pochopit a rozvíjet, jak je tomu u učených čarodějů Čtyř království.
    </p>
    <p>Sseta nejsou zdaleka tak výbojní, jak je tomu u hyassa. Snaží
        se víceméně jen o jedno, přežít. Lidé si je pletou s&nbsp;hyassa a už se
        několikrát stalo, že některého ze sseta zabili omylem. K&nbsp;setkáni
        s&nbsp;nimi dochází velmi vzácně, neboť čím méně jsou vidět, tím déle zůstanou
        naživu. Nevěří nikomu, a tak získat jejich důvěru bývá velmi těžké a daří se to
        jen málokomu a jen zřídka. Pokud se ale nějaký sseta prohlásí za vašeho přítele,
        pak se na něj lze ve všech ohledech spolehnout.</p>
    <p class="významné">Jednou za rok, v&nbsp;druhém dni třetího aldenu měsíce
        klidna, se scházejí všichni sseta na předem smluveném místě. V&nbsp;tomto dni
        před mnoha sty lety padlo staré Albireo do skřetího područí a z&nbsp;města
        zůstaly jen ruiny. Jen pár Arvedanů se tehdy zachránilo a odnesli z&nbsp;města
        vzácnou garenovou pečeť, symbol prosperity a budoucnosti. Sseta ji od té doby
        pečlivě střeží a už několikrát obětovali mnoho členů své komunity, aby zabránili
        její ztrátě nebo zničení. Na shromáždění sseta se konají různé obřady zasvěcené
        jednotlivým bohům Sedmnáctky a vybere se nový držitel garenové pečeti, na nějž
        od této chvíle až do dalšího shromáždění padá zodpovědnost za její bezpečí.
        V&nbsp;legendě z&nbsp;dob počátku jejich národa se vypráví, že až bude garenová
        pečeť ztracena nebo zničena, všechen jejich lid vymře. A jelikož sseta této
        legendě věří, musí držitel garenové pečeti střežit tento drahocenný předmět jako
        svou citlivou kůži ve výparech bažin.</p>
    <p class=tajné>Dobrodruhům se náhodou podaří najít garenovou pečeť,
        kterou ukryl její strážce v&nbsp;porostu mokřad. V&nbsp;okamžiku, kdy si ji
        vezmou do rukou, se družina stane středem pozornosti všech sseta, kteří se budou
        snažit všemožnými způsoby od ní garenovou pečeť získat. Pak už záleží na
        postavách, jakou cestu si zvolí, zda vydají pečeť dobrovolně, svedou o ni boj,
        předají ji hyassa nebo se pokusí o něco jiného.</p>
    <p>Samotné Zelené bažiny patří k&nbsp;nejméně vlídným zákoutím
        celého tohoto kraje. I sseta a hyassa žijí jen na okrajích, neboť v&nbsp;srdci
        bažin je opravdu nemožné přežít. Půda je zde podmáčena natolik, že když zafouká
        silnější vítr, tenká slupka pevné země se začne vlnit a při občasných vichřicích
        se kolébá jako loď na rozbouřeném moři. Nejlépe si můžete tohoto jevu všimnout
        v&nbsp;okolí Pohyblivého jezera, které často mění svou geografickou polohu.
        Směrem na jih od srdce bažin ubývá vlhkost rychle, zatímco směrem na sever,
        k&nbsp;Džungli padlých stromů, se zdá terén stalé stejně podmáčený jako u
        Pohyblivého jezera. V&nbsp;západní části Zelených bažin, zvané Neviditelné
        ostrovy, je kraj již natolik jednolitý, že téměř nelze rozeznat rozdíl mezi
        pevnou půdou, podmáčenou zemí a samotnou bažinou.</p>
    <p class="významné">Největším postrachem Zelených bažin jsou hydry, myšlenkové
        bytosti připomínající klubko hadích hlav vyrůstajících z&nbsp;jediného mohutného
        těla. Šedozelená kůže s&nbsp;hnědými skvrnami jim pomáhá maskovat se
        v&nbsp;kalných vodách&nbsp;močálů, kde číhají na své oběti. Hydry mají velmi
        zákeřnou povahu, útočí bez varování a obvykle zezadu. Jejich dlouhé krky jsou
        velmi hbité a dokáží v&nbsp;rychlém sledu zaútočit na několika různých stranách.
        V&nbsp;mokřadech se hydry pohybují svižně, zato mimo bažinu se sotva sunou a
        jsou v těchto chvílích velmi zranitelné. Na jídelníčku této nestvůry figurují
        různé bahenní ryby a obojživelníci, ale oblíbeným, vysoce ceněným zpestřením je
        maso hyassa či sseta a humanoidů vůbec.</p>
    <h3 id="Tessin">C.12.1 Tessin</h3>
    <p>Místo přibližně sedm kilometrů jižně od oblasti nejčastějšího
        výskytu Pohyblivého jezera si vybrali hyassa k&nbsp;vystavění svého největšího
        sídla, města Tessinu. V&nbsp;chýších kruhového tvaru, vyrobených převážně
        z&nbsp;bláta a rákosí, žije okolo čtrnácti set příslušníků této rasy. Chýše jsou
        po celém městě rozmístěny neuspořádaně, bez zjevného systému, jako kostky vržené
        rukou opilého strážného. V&nbsp;Tessinu neexistuje něco jako ulice nebo náměstí,
        pouze prostranství mezi jednotlivými chýšemi, které stojí vždy osamoceně, nikdy
        ne v&nbsp;bloku. Všechny chatrče jsou si navzájem podobné, liší se jenom
        velikostí, která odpovídá postavení jejich obyvatel. Zařízení uvnitř je skrovné,
        většinou ho tvoří pouze rohože, na nichž hyassa spí. Tessin nemá žádné hradby
        nebo jinou uměle vytvořenou obranu proti případným nájezdníkům, jelikož
        k&nbsp;ochraně města dokonale stačí okolní kraj. Město leží na větším výběžku
        pevné půdy, zařezávajícím se hluboko do slatin, který se v&nbsp;jednom místě
        zužuje na šířku&nbsp; </span>pouhých několika
        desítek centimetrů. Z&nbsp;ptačího pohledu vypadá toto místo jako obrovská
        kapka, kanoucí z&nbsp;pevniny do bažin.</p>
    <p>Život v&nbsp;Tessinu je poklidný a podobá se životu
        v&nbsp;zapadlé vesnici některého ze Čtyř království. Muži se starají o potravu,
        chodí na lov krokodýlů, různých ještěrů a bahenních ptáků. O svátcích se baví
        hrami založenými především na fyzických dispozicích. Nejpopulárnější z&nbsp;nich
        je běh vymezeným územím v&nbsp;bažinách, kdy každý účastník hry musí zdolat přes
        deset kilometrů v&nbsp;nebezpečném terénu v&nbsp;co nejkratším čase. Vítěz této
        hry se stává fissem a vládne v&nbsp;Tessinu. Ženy pěstují několik druhů mechů a
        hub, kterým zdejší kraj dovolí vyrůst v&nbsp;bahnité půdě, nebo vyrábějí ozdobné
        předměty a šperky. O náboženské věci se starají ses-hyassové, jejichž úkolem je
        neustálé usmiřování divokých bažinných duchů formou rozličných modliteb, obětí a
        obřadů. Kromě Tessinu existuje v&nbsp;mokřadech ještě několik menších vesnic,
        osamělé chatrče se téměř nevyskytují, neboť hyassa mají rádi společnost.
        Samotáři mezi jejich lidem jsou buď ztroskotanci, kterým už nezáleží na životě a
        vlastně vůbec na ničem, nebo vyvrženci ze společnosti, kteří porušili některé
        tabu.</p>
    <p class=tajné>Obtíže s&nbsp;hydrami měli hyassa odjakživa, ale
        v&nbsp;posledních letech je situace pořád horší a horší. Nejen, že se
        s&nbsp;nimi zdejší válečníci musí potýkat na svých výpravách do okolí, ale
        několik hyder se dokonce pokusilo o útok na Tessin a zmasakrovalo při tom přes
        čtyřicet hyassa. Prý se dokonce z&nbsp;hlubin Zelených bažin vynořila Dassi,
        hydra s&nbsp;šestatřiceti hlavami, největší hydra jaká kdy žila. Impuls ke
        zvýšené aktivitě těchto nestvůr dali Kharovi služebníci, kteří v&nbsp;bažinách
        pátrají po kusu meziplanetární brány, starého arvedanského artefaktu. Jejich
        kouzla, mechanické stroje a magické lektvary vybily značnou část bahenních ryb,
        základ potravy hyder, které teď hladoví a příležitostně pojídají hyassa.
        Obyvatelé&nbsp;Tessinu vyslali skupinku emisarů se žádostí o pomoc do Staré
        Štoly, ale lidé mají s&nbsp;ještěřími lidmi jen špatné zkušenosti, a tak posly
        zastřelili dříve, než stačili přednést svou prosbu.</p>
    <h3 id="Očarovaný háj">C.12.2 Očarovaný háj</h3>
    <p>V&nbsp;Zelených bažinách se dále nachází místo zvané
        Očarovaný háj. Je na rozdíl od svého okolí relativně suché, což ovšem neznamená,
        že tu nejsou žádné mokřady nebo tzv. zelené propasti, místa s&nbsp;tenkou
        vrstvou pevné půdy zakrývající hluboké bahnité studně. Rostou zde stromy,
        jejichž kořeny zčásti vystupují nad povrch země, kde se navzájem proplétají
        s&nbsp;kořeny svých bratří. Tuto spleť doplňují ještě těla odumřelých stromů,
        což způsobuje, že je Očarovaný háj téměř neprostupný. Nepřístupná místa
        přitahují lidi, kteří se musí před něčím skrývat. Ani Očarovaný háj neunikl
        jejich pozornosti a stal se novým domovem pro čarodějnice vyhnané a vypovězené
        z&nbsp;lidské společnosti. Zde mohou v&nbsp;klidu, nerušeni výhrůžkami vesničanů
        na lynčování a řečmi o upalování, spřádat svá zlá kouzla a nabrat nové síly, aby
        se pak vydaly do světa a mohly lidem škodit. V&nbsp;obydlích šeredných jako ony
        samy připravují dryáky způsobující němotu, slepotu či některou z&nbsp;četných
        nemocí, míchají otravné lektvary, po jejichž požití muži ztrácejí svou sílu a
        ženy rodí ohyzdné děti a vyrábějí figurky lidí, které chtějí dostat pod svůj
        vliv. V&nbsp;současné době žije v&nbsp;Očarovaném háji osm čarodějnic, každá na
        jiném místě, ale udržují mezi sebou kontakt a čas od času se společně sejdou, a
        vyměňují si své zkušenosti a čerstvé zážitky.</p>
    <div class=rámeček>
        <p class=přímá-řeč>Vraní chléb</p>
        <p class=přímá-řeč>Vraní chléb dorůstá výšky asi 1m, má hrubě zubaté listy. Květy
            jsou bílé a někdy nachově tečkované.</p>
        <p class=přímá-řeč>Vraní chléb má mezi ostatními rostlinami výlučné postavení. Prostí
            lidé se ho bojí byť jen dotknout, bylinářky jej sbírají v&nbsp;tlustých kožených
            rukavicích, neboť se všeobecně věří, že pouhý dotyk lidské kůže s&nbsp;listy
            vraního chlebu přivolává smrt.</p>
        <p class=přímá-řeč>Umrlčí květ</p>
        <p class=přímá-řeč>Stonek umrlčího květu, porostlý tmavě hnědými až černými chlupy,
            dorůstá do výšky až 50 cm. Na jeho konci se vyrůstají široké květy podobné
            slunci, které se rozevírají až pozdě odpoledne a pokud v&nbsp;noci svítí měsíc,
            vydrží takto až do ranních hodin.</p>
        <p class=přímá-řeč>U prostých lidí najdeme často věnec z&nbsp;umrlčích květů zavěšený
            nad postelí, aby chránil sny. Věštci a jasnovidci užívají před svými prorockými
            vizemi odvar z&nbsp;umrlčího květu. Požití odvaru z&nbsp;umrlčího květu bylo
            jednou ze součástí rituálu Otevírání světů, jak jej používali staří Arvedané.
        </p>
        <p class=přímá-řeč>Z&nbsp;asterionských herbářů</p>
    </div>
    <p>Čarodějnice (neplést si s&nbsp;čarodějkami) mohou sesílat
        kouzla, ve většině případů však používají jen ta z&nbsp;nich, která někomu
        ublíží, způsobí mu škodu nebo ho alespoň omámí. Mezi jejich schopnosti patří
        také přivolávaní duší zemřelých a komunikace s&nbsp;nimi a možnost navázat
        kontakt s&nbsp;nižšími astrálními sférami. Dost často s&nbsp;čarodějnicí žije
        několik prapodivných bytostí, původem ze Stínového světa (jako třeba huama či
        dublér apod.), kterým imponuje její zlá povaha a snaha škodit na každém kroku.
        Čarodějnice mají svou polorozpadlou chýši, kde jsou doma, ale v&nbsp;ní se
        zdržují jen pár měsíců v&nbsp;roce. Většinu času jsou na cestách a hledají
        vhodné kandidáty na terč pro svá kouzla a žíznivé, které by napojily svými
        lektvary.</p>
    <p class="významné">První čarodějnicí, která se usadila na tomto místě, byla
        Morrana Posedlá, dvorní čarodějka černého drakočlověka Zurkhena. Morrana patřila
        k&nbsp;nejkrásnějším ženám na Taře a její magické umění budilo údiv. Zurkhen jí
        svěřoval důležité úkoly a ona jej nikdy nezklamala. Dá se říct, že byla jedním
        z&nbsp;nejplatnějších špehů v&nbsp;dobách svého mládí, když umně využívala své
        vnady v&nbsp;kombinaci s&nbsp;ženskou intuicí a prohnaností. Krásná čarodějka
        však chtěla víc, než jen sloužit mocným pánům, chtěla vládnout. Otrávila tedy
        dýku smrtelným jedem a vbodla ji Zurkhenovi do zad při jedné z&nbsp;jejich
        porad. Jedině proměna v&nbsp;dračí podobu zachránila Zurkhena od jisté smrti. Za
        zradu musela Morrana krutě pykat. Zurkhen ji vydal rozvášněnému davu, mezi nimiž
        bylo mnoho z&nbsp;těch, kterým mladá čarodějka provedla nějaký nepěkný kousek.
        Nadávky, shnilá rajčata a kamení se na ní sypalo ze všech stran, a tak když se
        Morrana dopotácela na konec uličky, byla polomrtvá. Přísahala tehdy pomstu všem
        lidem, bez rozdílu. Během dalších let vyzkoušela mnoho dryáku a patoků, aby si
        zajistila dlouhý život, tak dlouhý, aby mohla odplatit všem za příkoří, která se
        jí dostalo. Nakonec ten kýžený lektvar našla, ale po vypití se z&nbsp;jejího
        mladého a krásného těla stala jen popraskaná, svraštělá slupka. A tak Morraně
        zbyla jen její pomsta. Pomocí teleportačního prstenu se objevovala hned tu a
        hned jinde a dávala cítit svou zlobu mnohým. Morrana žije ještě dnes
        v&nbsp;Očarovaném háji, ale už nemůže podnikat své výpravy. Po jednom ze svých
        lektvaru usnula na několik let a když se probudila, byl z&nbsp;ní starý shrbený
        strom s&nbsp;kořeny zapuštěnými hluboko do bahnité země. Postupem let ztrácela
        svou lidskost a nyní z&nbsp;ní zůstaly jen zlé, tmavomodré oči.</p>
    <p class=tajné>V Novém Amiru onemocněla dcera bohatého obchodníka a
        vlivného člena guvernérova sboru neznámou a svými příznaky podivnou chorobou.
        Pátráním po příčině nemoci došel přivolaný theurg k&nbsp;závěru, že vše
        způsobila jedna z&nbsp;čarodějnic z&nbsp;Očarovaného háje. Obchodník tedy hledá
        družinu, která pronikne přes Zelené bažiny do tohoto kraje, najde čarodějnici a
        získá od ní lék. Cesta k&nbsp;chýši čarodějnice je ovšem střežena obludnými a
        záludnými stvůrami, které kladou těžké hádanky a rozdávají pádné údery a
        nepouštějí nikoho, kdo se vzhledem nepodobá čarodějnicím.</p>
    <h3 id="Ještěří vrchy">C.12.3 Ještěří vrchy</h3>
    <p>Země na východ od Očarovaného háje se začíná zvedat a
        oprošťovat od zeleného obalu bažin. Tomuto pásu kopců, které nešplhají výš než
        sto dvacet metrů nad úroveň okolní krajiny, se říká Ještěří vrchy.
        V&nbsp;údolích mezi kopci je spousta bažinatých jezírek pokrytých velkými listy
        plovoucích rostlin, zatímco vrcholky a úbočí jsou porostlá odolnými listnatými
        stromy, schopnými snést vysokou vlhkost a těžký bahenní vzduch. Oblast Ještěřích
        vrchů slouží jako domov pro mnohé z&nbsp;příslušníků národů hyassa i sseta. Zde
        dochází k&nbsp;nejčastějším střetům a potyčkám, které obvykle končívají něčí
        smrtí. Hyassa se nikdy nevzdávají a pronásledují prchající sseta bez milosti.
        Sseta jsou však rychlejší a inteligentnější, umí se dobře maskovat v&nbsp;terénu
        a nehybně ležet na okraji bažin celé hodiny, a tak před přesilou většinou
        utečou. Někdy však pronásledování končí tragicky, když štvanec dobře neodhadne
        terén, špatně šlápne nebo se málo odrazí a mokřady ho začnou neúprosně stahovat
        dolů.</p>
    <p>Sseta nemají žádné stálé domovy, jelikož ty by byly okamžitě
        přepadeny a vyplundrovány nájezdem hyassa. K&nbsp;přespání slouží sseta jakýsi
        vak vyrobený z&nbsp;krokodýlí kůže (podobně jako jejich šaty). Tento vak umějí
        v&nbsp;bažinách schovat tak dokonale, že vypadá jako součást okolní krajiny.
        Častokrát je to jediný úkryt, který je zachrání před jistou smrtí z&nbsp;rukou
        hyassa.</p>
    <p class="významné">Na vrcholu kopce zvaného Astel, stojí mohutná pískovcová
        stavba, připomínající vejce zaražené do hromady písku. Stěny budovy jsou
        dokonale hladké a mají jasnou žlutohnědou barvu, bez jediné skvrny či popínavé
        rostliny. Vytvořit takovou věc lze jen s&nbsp;pomocí kouzel a skutečně
        stavitelem Astelnaroku (tak se tato budova jmenuje) byl výjimečně nadaný čaroděj
        Rillam z&nbsp;řad sseta. Prvotním záměrem Rillama bylo postavit úkryt před
        hyassa, a tak chodby Astelnaroku tvoří spletité bludiště plné tajných výklenků a
        pastí číhajících na nepozorné návštěvníky. Později se však čaroděj uzavřel před
        světem v&nbsp;nižších patrech, které vyplnil šíleně vypadajícími místnostmi
        s&nbsp;děsuplnými stroji. Tam zkoušel svá kouzla a jak stárl, jeho mysl ztrácela
        soudnost a vymýšlela stále prapodivnější věci. Smrt ho přepadla náhle a ukončila
        jeho šílenství. Někde uvnitř Astelnaroku stále leží jeho tělo a především
        výsledky jeho výzkumů. Sseta sem chodí jen vzácně, většinou když se potřebují
        skrýt před hyassa, kteří se Astelu a jeho stavbě vyhýbají na sto honů.</p>
    <h3 id="Údolí jezer">C.12.4 Údolí jezer</h3>
    <p>V západní části Zelených bažin leží v&nbsp;místě ze všech
        stran chráněném stometrovými vrchy Údolí jezer. Zemi tady tvoří tvrdá skála,
        která zamezila vzniku bažin. Místo nich se zde podepsaly velká vlhkost vzduchu a
        časté deště, které způsobily, že se v&nbsp;údolí objevila spousta větších i
        menších jezírek. Voda v&nbsp;nich má křišťálově čistou modrou barvu na rozdíl od
        bahnitých tůní v&nbsp;Zelených bažinách, kde lze hovořit snad jen o špinavě
        zelené nebo hnědé. V&nbsp;Údolí jezer rostou převážně vodní rostliny, na břehu
        se zeleň objevuje jen sporadicky a ve vyšších částech už neroste vůbec žádná.
    </p>
    <p class=tajné>V Údolí jezer žije kromě vodních živočichů také temná elfka
        Val’Doren spolu s&nbsp;několika silingami, bytostmi ze Stínového světa,
        vypadajícími jako drobné ženy s&nbsp;motýlími křídly. Val’Doren pochází
        z&nbsp;pouště Mar’Nub, Rychlých dun, kde se naučila rozumět záměrům přírody,
        duším zvířat a životu rostlin. Zde, v&nbsp;Údolí jezer, se pokouší vypěstovat
        rostliny, které by okolní bažiny přeměnily na zelené louky nebo zdravé lesy.
        Silingy jí pomáhají svými znalostmi, přesahující možnosti smrtelníků. Kromě
        výzkumu rostlin tráví Val’Doren čas tím, že napravuje škody napáchané
        čarodějnicemi z&nbsp;Očarovaného háje, za což ji tyto ženštiny trpce nenávidí.
        Občas dojde k&nbsp;nějakému přímému střetu mezi silingami či Val’Doren a
        některou z&nbsp;čarodějnic, a to se pak nad bažinami pěkně jiskří magickými
        výboji. Pro svou ochranu a ochranu své práce vztyčila proto temná elfka nad
        Údolím jezer magickou bariéru chránící před mnoha druhy kouzel.</p>
    <h3 id="Bezedné tůně">C.12.5 Bezedné tůně</h3>
    <p>Bezedné tůně jsou poslední lidmi pojmenovanou oblastí
        Zelených bažin. Sousedí s&nbsp;oblastí jezer a tvoří vlastně jakýsi plynulý
        přechod mezi jezery a močálem. Voda v&nbsp;Bezedných tůních ještě není zcela
        zakalena bahnem a znečištěna tlejícími organismy, ale u dna tůní už se vytváří
        základ bažiny. Usazeniny na dně tvoří několikametrovou vrstvu, která spolehlivě
        pohltí vše, co do tůně spadne a včas nevyplave na hladinu. Ze dna navíc
        vyrůstají rostliny s&nbsp;dlouhými šlahouny, které se kolem nepozorného plavce
        omotají a stáhnou jej dolů. Lidská fantazie z&nbsp;těchto rostlin udělala
        strašlivé příšery žijící v&nbsp;bažinách od úsvitu věků s&nbsp;mnoha chapadly a
        nezřízenou chutí po lidském, elfím a trpasličím mase.</p>
    <p class=tajné>Nehostinné kraje jsou často jediným útočištěm lidí,
        kteří se z&nbsp;nějakého důvodu znelíbili části či rovnou celé společnosti.
        Často to mohou být nebezpeční zločinci, u nichž je žádoucí, aby dále neprováděli
        své podvodné a nečestné kousky, nebo lidé se jménem figurujícím na předních
        místech mocných zločineckých organizací, jež mohou znát cenné informace. Nalézt
        skrývajícího se člověka je náročná, ale obvykle dobře placená práce.</p>
    <p>V&nbsp;poslední době jsou vídáni příslušníci národa hyassa
        nezvykle daleko na jihovýchod a na východ od svých domovů. Něco je vyhání
        z&nbsp;jejich sídlišť a teritorií, něco, kvůli čemu jsou nuceni opouštět své
        bažiny a stěhovat se do jejich okrajových částí. Tou tajemnou silou není nikdo
        jiný než skřeti. A to ne hned tak ledajací, ale skřeti spadající přímo pod
        velení Khara Démona. Jedná se o stovku skvěle vycvičených skřetích assasinů,
        schopných operovat v&nbsp;týlu nepřítele.</p>
    <p class=tajné>Jejich cílem ovšem není záškodnická činnost. Skřeti musí
        v&nbsp;bažinách nalézt jeden ze ztracených dílu meziplanetární brány, po kterých
        Khar Démon usilovně pátrá, a ten leží ukryt ve staré arvedanské svatyni na dně
        mokřad v&nbsp;oblasti Neviditelných ostrovů. K&nbsp;této činnosti potřebují
        klid, a proto nejdříve vyhnali hyassa, pídící se po kovových zbraních, ze
        západní a jihozápadní části Zelených bažin.</p>
    <p>Hyassa se chystají na boj se skřety. Napadají lidské
        usedlosti a sklady potravin a zbraní, aby získali dost prostředků pro boj
        s&nbsp;nimi, jelikož vědí, že skřeti jsou výborní bojovníci. Sseta pozorují
        činnost skřetů pouze z&nbsp;dálky, jejich malý počet jim nedovoluje zasáhnout,
        přestože Khar Démon a jeho posluhovači jsou jejich odvěcí nepřátelé.</p>
    <h2 id="Kor">C.13 Kor</h2>
    <div class=rámeček>
        <p class=přímá-řeč>Nemáte zájem o maghawa, densarský hašiš nebo zbraně
            z&nbsp;Derteonu? Ne, tak v&nbsp;tom případě jste mě v&nbsp;životě neviděli.</p>
        <p class=přímá-řeč>Odposlechnuto na tržišti v&nbsp;dolním Koru</p>
    </div>
    <p>Mezi Sintarem a Albireem bylo na Královské řece postaveno
        velké přístavní město Kor, ležící dnes na hranici mezi Svobodnými městy a
        zbytkem Východní dálavy a je tudíž důležitým celním a obchodním centrem.
        Naprostá většina zboží z&nbsp;jihu projde nejdříve skladišti Koru než dorazí na
        Albirejská tržiště a také veškeré lodě ze severu musí podstoupit celní kontrolu
        ve městě, než mohou plout dál na jih. Kupecké zboží do města putuje navíc po
        stezkách vycházejících z&nbsp;bran Koru do Albirea, Staré Štoly a Miramu.</p>
    <p>Jak napovídá arvedanské jméno Kor, historie tohoto místa je
        dosti stará. Protože i v&nbsp;dobách Rubiského knížectví se lodní doprava hojně
        využívala, byla Královská řeka důležitou tepnou mezi starým Albireem a starým
        Sintarem. V&nbsp;místě dnešního Koru však nestál žádný přístav, ale pouze vysoký
        a štíhlý maják upozorňující říční lodě, že připlouvají do nebezpečného místa,
        plného ostrých skalisek. Po Velkém zemětřesení se koryto Královské řeky
        posunulo, a proto zbytky arvedanského majáku leží tři kilometry východně od toku
        řeky. V&nbsp;područí skřetů ztratila tato oblast svůj někdejší význam, protože
        skřetí lodě se plavily převážně po Durenu do Rilondského zálivu a Královskou
        řeku nevyužívaly.</p>
    <p>Před osmdesáti sedmi lety Kor znovu povstal, nejen aby plnil
        svůj někdejší účel, ale také aby se stal nepostradatelnou zastávkou pro
        obchodníky na jejich cestách. Během dvaceti let bylo postaveno jádro města se
        všemi důležitými budovami, zejména pak říčním přístavem a doky. Proto
        v&nbsp;roce 788 k. l. guvernér Východní dálavy dosadil na místo starosty Koru
        svého dlouholetého přítele barona Ygora, aby upevnil v&nbsp;Koru svou moc. Baron
        Ygor si vedl při správě města výtečně a za jeho působení došlo ve městě
        k&nbsp;rozvoji řemesel a cechů. Jednotliví řemeslníci se organizovali do větších
        skupin, zvaných gildy, které hájily jejich zájmy a práva a někdy také chránily
        jejich život. Zvýšila se kvalita prodávaného zboží a bylo jednodušší získat
        dříve téměř nedostupné věci. Brzy měly gildy vliv i mezi kupeckými karavanami
        přijíždějícími do Koru, vytvářely síť poboček v&nbsp;ostatních městech a větších
        vesnicích. Mezi jednotlivými cechy existovaly rozdíly, některé gildy byly jen
        spolkem několika řemeslníků a jiné dostaly od barona Ygora povolení užívat
        cechovního znaku k&nbsp;označování svých výrobků a výhradní právo provozovat
        řemeslo v&nbsp;Koru. Nejsilnějšími gildami se staly Kovářská gilda, Loďařská
        gilda a Kamenická gilda.</p>
    <p>Kamenická gilda se posléze rozhodla sama ovládnout celé města
        a podplatila barona Ygora, aby omezil působení ostatních cechů a baron se o to
        skutečně pokusil. Jeho nařízení omezující vliv cechů vyvolalo bouři nevole.
        Kovářská a Loďařská gilda se spojily a za pomoci Pavučiny zákeřně zavraždily jak
        barona Ygora, tak představitele Kamenického cechu. Na baronovo místo nastoupil
        jeho syn Horác, který však nebyl příliš silným a schopným správcem a brzy se
        stal loutkou v&nbsp;rukou Kovářské a Loďařské gildy. Kamenická gilda byla
        neustále postihována různými výnosy a ztrácela svůj význam a také své členy.
        Tato situace trvala jedenáct let. Před třinácti lety představený Kamenické gildy
        přednesl stížnost na situaci v&nbsp;Koru guvernérovi Denfelovi a podepřel ji
        pádnými argumenty a také značnou sumou peněz. Vojáci Východní dálavy zabavili
        většinu cechovního majetku Kovářské a Loďařské gildy, baron Horác byl odvolán
        z&nbsp;místa starosty a odjel zpět na Lendor. Na jeho místo dosedl guvernérův
        loajální úředník Gromír, který omezil moc všech cechů a vrátil situaci
        v&nbsp;Koru do normálu.</p>
    <div class="rámeček">
        <p class=přímá-řeč>
            Maghawa
        </p>
        <p class=přímá-řeč>
            Maghawa
            patří do stejné rodiny jako densarské konopí, je však o něco menší (maximálně 3
            m) a kvete jasně rudě.</p>
        <p class=přímá-řeč>
            Na rozdíl od densarského hašiše je maghawa silně návyková a působí povzbudivě spíše
            na svaly a krevní oběh než na mozek. Mezi lesními elfy v&nbsp;Červeném lese žije
            několik desítek bojovníků, velmi agresivních a neuvěřitelně rychlých v bitvě, u
            nichž je závislost na maghawě speciálně pěstována.</p>
        <p class=přímá-řeč>
            Merdov
        </p>
        <p class=přímá-řeč>
            Merdov
            je malá nenápadná bylina s&nbsp;vidlicovitě členěným stonkem. Její bledě modré
            květy rostou spolu s&nbsp;drobnými listy v&nbsp;pravidelné růžici.</p>
        <p class=přímá-řeč>
            Prostý
            lid nosí usušené lístky merdovu zabalené v&nbsp;plátně, aby je zbavily
            zoufalství a hořkosti. Při rozsáhlých epidemiích moru se merdov pálí před dveřmi
            domů, kde bydlí nakažení lidé, aby vypudil nemoc z&nbsp;jejich zdí.</p>
        <p class=přímá-řeč>
            Z&nbsp;asterionských
            herbářů.</p>
    </div>
    <p>Klid ve městě však netrval příliš dlouho. Albireo se odtrhlo
        od Východní dálavy a postupně se k&nbsp;němu přidávala další města. Gildy
        zbystřily pozornost a jelikož viděly příležitost, jak se dostat k&nbsp;moci,
        spojily své síly a svrhly úředníka Gromíra spolu se všemi radními. Kor se
        přihlásil ke Svobodným městům a do čela byl zvolen představený Zlatnické gildy,
        starý a moudrý Horamil. Cechy získaly zpět své postavení a výsady, mohly
        používat speciální značky na svých výrobcích a jejich příslušníci byli zase
        váženými občany.</p>
    <p class=tajné>V dobách své největší slávy si Kamenický cech postavil
        na Lianině ostrově pod svými budovami rozsáhlé a spletité podzemí, jehož
        místnosti využíval zčásti jako dílen a zčásti jako skladišť. Po svém úpadku
        připadla jejich cechovní budova Koňské gildě. Nikdo neměl tehdy čas se zabývat
        průzkumem podzemí a plány se až na malé výjimky ztratily. V&nbsp;chodbách pod
        Koňským cechem se ztratil jeden z&nbsp;jejich představitelů a už dva dny se o
        něm nic neví.</p>
    <p>V současnosti obchod v&nbsp;Koru vzkvétá. Mezi cechy od
        převratu před pěti lety nedošlo k&nbsp;žádným větším bitvám o moc, přestože
        občas nějaký spor vyvolá malou potyčku. Kamenický, Kovářský a Loďařský cech
        dávno ztratily své výsadní postavení, už nepatří mezi nejbohatší gildy
        v&nbsp;Koru. Na jejich místo nastoupily Zlatnická, Tkalcovská, Zelinářská, Celní
        a Koňská gilda, jejichž moc potvrzují i nejvýznamnější muži ve městě v&nbsp;čele
        se starým Horamilem, jelikož všichni z&nbsp;nich jsou členy některé
        z&nbsp;těchto gild. Také Orlím poutníkům současný stav věcí vyhovuje, a tak
        místní oddíl vojáků, čítající sto padesát mužů, dohlíží nejen na pořádek ve
        městě a v&nbsp;přístavu, ale také pomáhá udržet poměr sil. Velitel posádky,
        bezmála dvoumetrový lidský obr Simbul, má mimo svých válečnických schopností
        také dar diplomatického myšlení, a tak i díky němu zůstává Kor klidným a
        spořádaným městem.</p>
    <p class="významné">Správní systém v&nbsp;Koru je v&nbsp;oblasti Dálav
        unikátní. V&nbsp;městské radě zasedají předáci a vysoce postavení členové těch
        gild, které překročí svými výdělky určitou sumu. Tato částka se může časem měnit
        a stávající radní tak mohou držet své konkurenty mimo výkonnou moc. Každý
        z&nbsp;cechů v&nbsp;radě má stejný počet zástupců, avšak váha jednotlivých hlasů
        se odvozuje od výše jejich výdělků. Do čela městské rady se volí konzul, který
        zajišťuje diplomatický a politický styk s&nbsp;okolními městy a státy. </p>
    <p class=tajné>Dnešní poměry v Koru se však nelíbí některým členům Kamenické,
        Kovářské a Loďařské gildy, kteří pamatují doby, kdy stáli na výsluní. Připravili
        rozsáhlý plán na znovuzískání své moci do nějž je zapleten sintarský starosta,
        korské podsvětí v&nbsp;čele se zdejší zlodějskou organizací Dlouhé dýky a
        několik malých cechů, které se chtějí dostat do popředí. Celé spiknutí, zvané
        zasvěcenci Rošáda, nemá za cíl jedním úderem svrhnout starostu a pobít vojáky
        domobrany, ale postupně zkorumpovat, odstranit, zastrašit, přesvědčit nebo
        nahradit svými lidmi důležité muže v&nbsp;Koru a poté převzít moc. Svůj plán
        začala Rošáda uskutečňovat už před měsícem nájemnou vraždou jednoho radního,
        který kladl příliš velký odpor při nabídkách o spolupráci. Druhý den ráno našli
        jeho tělo v&nbsp;přístavišti v&nbsp;nejchudší části města, jak se zachytilo o
        jeden ze sloupů přístavního mola. A to je teprve začátek velkého plánu Rošády.
    </p>
    <p>Vzhled pětitisícového Koru je velmi různorodý. Střední část,
        ležící na skalnatém Lianině ostrově uprostřed řeky, má charakter výstavního
        města. Dlážděné ulice září čistotou, kamenné domy mají dvě i více pater.
        V&nbsp;noci se střední Kor osvětluje loučemi, vojenské hlídky patrolují
        v&nbsp;ulicích a střeží spánek bohatých obyvatel. Na jediné tržnici v&nbsp;této
        části se prodává pouze to nejluxusnější zboží a uzavírají se obchody za vysoké
        sumy peněz. Uprostřed středního Koru stojí Dunrilin chrám, stavitelská perla
        Východní dálavy a nyní vlastně Svobodných měst. Lidé, žijící na Lianině ostrově,
        mají vysoké postavení ve správě města nebo disponují vysokými částkami peněz.
        K&nbsp;obyvatelům ostatních částí Koru se chovají většinou odměřeně a povýšeně,
        zdůrazňující tak své postavení. Přístup na ostrov je možný pouze městskou branou
        stojící na konci mostu vedoucího z&nbsp;dolního Koru a přístavištěm na
        severovýchodním břehu ostrova.</p>
    <p>Dolní Kor leží na levém břehu Královské řeky a tvoří
        středisko řemesel a obchodu. Kamenné budovy a dlážděné ulice nejsou tak výstavní
        jako v&nbsp;středním Koru, zato lidi tu potkáte mnohem příjemnější a ochotnější
        vám pomoci nebo si s&nbsp;vámi popovídat. Každý větší plácek využívají
        obchodníci k&nbsp;rozložení stánku se svým zbožím a za každým druhým rohem lze
        svlažit hrdlo některým z&nbsp;lahodných moků v&nbsp;místní putyce. Krámky
        řemeslníků všech zaměření nabízejí množství výrobků a v&nbsp;zapadlých uličkách
        lze pokoutně koupit i zakázané zboží, na něž se vztahuje embargo.</p>
    <p>O dodržování smlouvy mezi Východní dálavou a Svobodnými
        městy, tedy lépe řečeno části týkající se zakázaného zboží, se stará Celní
        gilda, která získala v&nbsp;posledních letech významné postavení a je zcela
        loajální vůči Orlím poutníkům. Celní prohlídka probíhá v&nbsp;přístavu a musí jí
        projít všechny lodi bez výjimky. Na jih se nesmí vyvážet žádné zbraně, zlato a
        magické předměty, na sever přes hranici nepustí omamné látky a jedy. Předměty,
        které se nesmějí převážet, zabavují členové Celní gildy a v&nbsp;případě jedů a
        omamných látek je ničí, zatímco v&nbsp;ostatních případech je vozí do Albirea a
        prodávají se. Plná třetina z&nbsp;prodeje jde do pokladny Celní gildy, a tak
        bývají kontroly opravdu důkladné. Také veškerá korespondence podléhá prohlídce a
        nejednou se díky celní kontrole, přestože by měla být diskrétní, dozvěděla
        široká veřejnost o utajovaných milostných avantýrách mladých šlechticů.</p>
    <p class="významné">Do Svobodných měst je zakázáno vozit všechny látky
        přírodního či umělého původu, způsobující ochrnutí lidských smyslů, prudké jedy,
        veškeré druhy semen (tento článek byl dopsán na základě soravského incidentu,
        kdy značná část úrody byla napadena agresivním plevelem), zpracované potraviny a
        veškeré rostliny, zvířata a stvoření ze Stínového světa. Výjimku může udělit
        pouze hlava Celního cechu nebo albirejský lord. Do Východní dálavy se nesmějí
        převážet zbraně ve větším počtu (povolena je pouze dýka a jedna osobní zbraň),
        arvedanské artefakty s&nbsp;vlastnostmi využitelnými při boji nebo špionáži,
        brnění, štíty (se stejnou výjimkou jako v&nbsp;případě zbraní) a velký počet
        žoldáků (jinými slovy, početná skupina dobrodruhů musí udat velmi dobrý důvod,
        aby byla puštěna skrz hranice).</p>
    <p>Poslední část města, horní Kor, leží severovýchodně od
        Lianina ostrova na pravém břehu Královské řeky. Domy v&nbsp;horním Koru jsou
        postaveny převážně ze dřeva, krčí se a mačkají vedle sebe podivně pokřivené a
        porostlé lišejníky a popínavými rostlinami. Uličky mezi domy často mění směr a
        křižují jedna druhou v&nbsp;nebývale hustém sledu, takže je snadné zde
        zabloudit. Špína a zápach, převážně rybiny, tvoří nedílnou součást této části
        města. Ulicemi se potulují žebráci v&nbsp;rozedraných šatech, námořníci, kteří
        uvízli na pevnině, a povětrné holky nepříliš lákavého vzhledu. Krčmy hlučí
        dlouho do noci a často zpestří dění ve městě pořádnou rvačkou. Vojáci sem často
        nechodí a když, tak ve skupinkách po pěti, neboť kromě rváčů žije v&nbsp;horním
        Koru také dostatek hrdlořezů a zlodějů nejhrubšího zrna. Normální občan sem po
        setmění nevstoupí a čestný sem nevkročí ani ve dne, protože by o svou čest mohl
        během hodiny přijít. V&nbsp;přístavu a docích horního Koru kotví lodě pouze málo
        majetných obchodníků a říčních pirátů, nikdo jiný by svůj majetek zdejšímu molu
        nesvěřil. Místní mola jsou také svědky častých pokusů podvést Celní gildu, jejíž
        práce je ve zdejších podmínkách nadobyčej obtížná.</p>
    <p>Mezi významné korské obchodníky, kteří nepatří do žádné
        z&nbsp;gild, se bezesporu řadí Orrefors, „velkovýrobce“ kouzelných zbraní a
        zbrojí. Když zjistil, jaký je mezi dobrodruhy z&nbsp;vyšších kruhů zájem o magií
        vylepšené meče, vzdal se kariéry hrdiny a dal se na komerční činnost. A protože
        za jeho výrobky se dobře platí, patří mezi nejlépe zajištěné obyvatele Koru.
        Vykupuje magenergetické suroviny od procházejících družin a také arvedanské
        artefakty, aby se z&nbsp;jejich konstrukce naučil nové postupy. S&nbsp;tím
        souvisí i jeho sbírání informací o všech místech, kde by se mohla magická
        energie vyskytovat ve větším množství a následné najímání dobrodruhů, kteří mu
        ji mají dodat.</p>
    <p class=tajné>Při zátahu Celní gildy se podařilo jednomu pašerákovi
        utéct i s&nbsp;velkým množstvím prudce jedovaté látky. Zmizel někde
        v&nbsp;horním Koru a tak se celníci rozhodli najmout družinu dobrodruhů, aby za
        ně tuto nepříjemnost vyřídila. Jednání s&nbsp;lidmi v&nbsp;této části města je
        velmi složité a člověk musí být opatrný, tu nahnat hrůzu, tamhle zalichotit a
        jinde zas podmáznout.</p>
    <h2 id="Severní Zelanské vrchy">C.14 Severní Zelanské vrchy</h2>
    <div class=rámeček>
        <p class=přímá-řeč>Podívejte se, já mám svou práci rád. Hloubit tunely a sály
            v&nbsp;útrobách hor je podle mě nejkrásnější práce pod sluncem. Jo, strašně bych
            si přál narazit na žílu lintiru a doma si z&nbsp;něj ukout přezku na opasek nebo
            kroužkovou košili. Ale stejně se nakonec sbalím, vezmu s&nbsp;sebou jen to
            nejnutnější a odejdu do Grumaru hledat vchod do staré trpasličí říše. Mé oči
            touží spatřit jas Jeskyně stříbrného svitu.</p>
        <p class=přímá-řeč>Sumbur, trpaslík z&nbsp;Kwesaru</p>
    </div>
    <p>Jihovýchodní část Dálav geograficky patří k&nbsp;dlouhému
        pásu Zelanských vrchů. Západní hranice těchto kopců, tvořená východním pobřežím
        Rilondského zálivu, je současně i hranicí Dálav. Výškový rozdíl mezi vrcholky
        kopců a údolími mezi nimi nepřesahují čtyři sta metrů a úbočí nejsou příliš
        srázná. Přesto je cestování tímto krajem obtížné díky husté vegetaci, která není
        daleko neprostupnosti Džungle padlých stromů. Proto lidé v převážné míře
        využívají těch několik málo cest, které Zelanskými vrchy vedou, přestože riskují
        přepadení od lapků číhajících v&nbsp;jejich blízkosti. Původní obyvatelstvo je
        velmi primitivní, blížící se více zvířatům než inteligentním tvorům. Domorodci
        nejsou výbojní, ale při napadení se dovedou velmi úporně a zuřivě bránit. Žijí
        v&nbsp;malých tlupách, potravu si obstarávají převážně sběrem plodů a lovem
        malých hlodavců. Přespávají v&nbsp;korunách stromů, nezdržují se však na jednom
        místě dlouhou dobu, vždy zůstanou na měsíc či o málo déle, a pak putují dál.
        Jejich řeč patří k&nbsp;velmi primitivní formě jazyka divochů na Taře.</p>
    <p>Charakteristickým znakem Zelanských vrchů je velmi houževnatá
        a odolná dřevina, která dala tomuto kraji jméno. Zelan vysoký a jeho jižněji
        rostoucí bratr zelan odolný patří do skupiny stálezelených stromů, tedy mezi
        neopadavé listnaté dřeviny. Bylin lze nalézt v&nbsp;zelanských údolích
        nepřeberné množství a mnohé z&nbsp;nich mají téměř zázračné uzdravovací účinky.
        Některé rostliny se také dají využít k&nbsp;výrobě jedů. Nejznámějším otravným
        lektvarem je neblaze proslulé „zlé oko“ vyrobené z&nbsp;temně rudých bobulí
        pihovatky.</p>
    <p class="významné">Kůra zelanu vysokého, běžně dorůstajícího do výšky třiceti
        metrů, je téměř hladká, světle šedé barvy a v&nbsp;některých případech má
        namodralý nádech. Větve stromu, vybíhající daleko od kmene, tvoří mohutnou
        košatou korunu. Jasně zelené listy velikosti lidské dlaně rostou ve trojici na
        jednotlivých větvičkách,&nbsp; </span>žvýkané
        mají výborné uklidňující účinky a lektvary z&nbsp;nich vyrobené tiší bolest.
        Čerstvá kůra pomáhá zastavovat krvácení a v&nbsp;rukou zkušeného léčitele může
        zacelit i velmi hluboké rány.</p>
    <p>Největším dravcem Zelanských vrchů je bezpochyby leopard.
        V&nbsp;této oblasti dorůstá délky i něco přes dva metry. Loví ve vyšších
        polohách, ale někdy schází do údolí a napadá stáda dobytka, na člověka však
        útočí zřídka. V&nbsp;zelanském porostu lze také zahlédnout hustou hnědošedou
        kožešinu, patřící medvědu krátkosrstému. Tato šelma je ve většině případů
        mírumilovná, ale pokud je podrážděna, zaútočí i proti několikanásobné přesile.
        Níže položené oblasti Zelanských vrchů oplývají především bohatstvím jelení
        zvěře. Nejčastěji se vyskytující druh, jelen tečkovaný, tvoří oblíbenou část
        jídelníčku zdejších obyvatel. Domorodci ho loví do jam maskovaných větvemi
        vyhloubených poblíž napajedel. Svou oběť do pasti naženou hlasitým pokřikováním
        a mlácením palic o zem nebo o stromy. Mezi typické obyvatele patří také
        hlodavci. Velké množství zdejšího hmyzu regulují netopýři, žáby a ještěrky.
        V&nbsp;severní části kopců, kde se hojně vyskytují malá jezírka, žijí i menší
        zástupci krokodýlů, příbuzní svých mnohem větších bratranců ze Zelených bažin, a
        také několik druhů želv. Postrachem Zelanských vrchů je zmije zelanská, jejíž
        „nevyužitý“ jed patří k&nbsp;vyhledávaným alchymistickým surovinám.</p>
    <div class=rámeček>
        <p class=přímá-řeč>Densarské konopí</p>
        <p class=přímá-řeč>Densarské konopí dorůstá až 5 m. Má pětičetné, úzké pilovité listy
            na kratších stopkách. Na vrcholku stonku jsou pravidelně rozloženy drobné bílé
            kvítky.</p>
        <p class=přímá-řeč>Densarské konopí se používá zejména na výrobu densarského hašiše,
            nejrozšířenějšího narkotika v&nbsp;Dálavách. Kromě toho se přidává do celé škály
            léčivých a tišících lektvarů, když kromě samotné regenerace organismu
            potřebujete dosáhnout také léčby psychického traumatu, který často těžké zranění
            provází.</p>
        <p class=přímá-řeč>Chabazdí</p>
        <p class=přímá-řeč>Chabazdí je keř až malý rozvětvený strom s ozubenými listy
            vyrůstajícími proti sobě. Kvete žlutobíle a nepříjemně a intenzivně voní. Plody
            jsou fialová bobule.</p>
        <p class=přímá-řeč>Prostý lid využívá chabazdí jako sedativum nebo k&nbsp;léčení
            poškozeného zraku. Také dřevo chabazdí má velkou moc, vyrábí se z&nbsp;něj
            kouzelné hůlky. Píšťalka z&nbsp;chabazdí pomáhá při rituálu přivolávání duší
            zemřelých. Dřevo chabazdí se nepálí. Lidé věří, že by na ně tento čin přivolal
            temné myšlenkové bytosti.</p>
        <p class=přímá-řeč>Kopušice</p>
        <p class=přímá-řeč>Kopušnice je asi 20 cm vysoká. Ze šupinatého plazivého oddenku
            vyrůstá stvol zakončený růžicí drobných květů. Ty jsou z&nbsp;rubové strany
            plstnaté.</p>
        <p class=přímá-řeč>Vesničtí mastičkáři a báby kořenářky doporučují užívat kopušice
            při dýchacích potížích. Při větších dávkách působí jako halucinogen, se slabou
            mírou závislosti.</p>
        <p class=přímá-řeč>Z&nbsp;asterionských herbářů</p>
    </div>
    <p>Svou nesmazatelnou stopu zanechala v&nbsp;Zelanských vrších i
        lidská (trpasličí, a také skřetí) ruka. Na vrcholcích a úbočích kopců se
        nacházejí ruiny staveb z&nbsp;dob dávno minulých i nedávných, jejichž podzemní
        části bývají mnohdy ještě ve velmi zachovalém stavu. Některé stavby z&nbsp;dob
        arvedanských knížectví přetrvaly v&nbsp;dobrém stavu dodnes a jelikož tato
        oblast ještě není systematicky osídlována, slouží lidem s&nbsp;podivnými úmysly
        jako základny pro budoucí uskutečňování jejich smělých plánů. Kromě těchto
        starých staveb tu existují sídla z&nbsp;doby nepříliš vzdálené. Trpaslíci
        vybudovali za posledních šedesát let několik menších osad a dvě velká města,
        starší Kraz na severozápadě a ještě nedokončený Kwesar u Ledového jezera ve
        středu severních Zelanských vrchů. Lidé mají v&nbsp;držení převážnou část
        východního úpatí Zelanských vrchů, kde leží dvě významná lidská sídliště,
        městečka Stará Štola a Železné Doly.</p>
    <h3 id="Daine – Sedmý klášter Subotam">C.14.1 Daine – Sedmý klášter Subotam</h3>
    <p>V&nbsp;srdci severních Zelanských vrchů, blízko Háje starých
        zelanů, leží ruiny starého arvedanského chrámu, jejichž jediným obyvatelem byl
        po dlouhá léta pouze skučící vítr. Tento fakt ale přestal platit poté, co si
        subotamští mniši vedení Iskalonem vybrali ruiny za základ budoucího sedmého
        kláštera Subotam, nazvaného Daine.</p>
    <p>Práce na Daine započaly před sedmnácti lety a díky vydatné
        pomoci kwesarských trpaslíků mniši stavbu během desíti let dokončili. Na
        arvedanských základech vyrostla mohutná a velmi členitá stavba se spoustou
        průchodů, nádvoří, sklepení a řadou cel, ve kterých se bratři obracejí ke svému
        bohu, ke Gorovi. Podzemní chodby pod klášterem jsou poměrně rozsáhlé, navazují
        na tunely vytesané do skály před mnoha tisíci lety a jen pár nejvyšších mnichů
        alespoň tuší, kam vedou.</p>
    <p class="významné">Výběr místa, kde bude klášter Subotam postaven, úzce
        souvisel s&nbsp;tím, co dnes skrývá jeho podzemí. V&nbsp;zapadlých chodbách
        hluboko pod povrchem drží mniši méně nebezpečné myšlenkové bytosti ze Stínového
        světa a trénují si na nich boj, zkoušejí lektvary a účinky svěcených tekutin či
        předmětů a v&nbsp;neposlední řadě také zkoumají jejich vlastnosti. V&nbsp;těch
        nejméně přístupných místech, za mnoha tajnými dveřmi a bezpečnostními pastmi,
        pak přebývají skutečně děsivé příšery, o nichž většina mnichů z&nbsp;kláštera
        nemá ani potuchy.</p>
    <p class=tajné>Do podzemí pod klášterem Daine se někdo prokopal a
        uvolnil z&nbsp;chráněných cel několik myšlenkových bytostí. Představený kláštera
        Iskalon a mnoho dalších mnichů je zrovna na výpravě daleko ve světě a tak
        nelehký úkol najít a zajistit příšery zbyl na pár učitelů, novice a dobrodruhy,
        kteří jsou v&nbsp;klášteru hosty. Uprchlé příšery se musí dovézt zpět do svých
        komnat pokud možno v&nbsp;nepošramoceném stavu, protože na mrtvém protivníku se
        nové bojové finty nenaučíš.</p>
    <p>Daine byl založen, aby sloužil jako základna pro pátrání po
        čtyřech ztracených klášterech Subotam, které jsou v&nbsp;područí skřetů. Od času
        Velkého zemětřesení vymizely vědomosti o jejich poloze a vzhledu, jen nejasné
        útržky příběhů a staré zápisy se na ně odkazují. Nicméně asáman, visítari a
        Iskalon intuitivně ví, že tyto kláštery ještě stojí a že v&nbsp;jejich zdech
        přebývá velké zlo, které znesvětilo jejich zdi. Proto se z&nbsp;Daine každoročně
        vydávají na dlouhé cesty skupinky mnichů, putujících do vzdálených krajů, aby
        pomáhali lidem v&nbsp;nouzi a také aby našli zapomenuté cesty zpět do svých
        bývalých klášterů.</p>
    <p class="významné">Čtyři ztracené kláštery Subotam jsou opředené mnoha
        legendami. Vypráví se, že po vyhnání mnichů se v&nbsp;jejich zdech usídlily
        příšery ze samého středu Stínového světa, znesvětily jejich svatou půdu a
        z&nbsp;požehnaných krajů učinily temné a nehostinné končiny. A lidská
        obrazotvornost, jakkoliv zvyklá zveličovat a přehánět, se tentokrát příliš
        nemýlí. V&nbsp;starých síních sídlí padlí mniši, cvičící Kharovy skřetí
        assassiny v&nbsp;smrtících bojových uměních, jejichž temné rituály a již na
        poslech strašlivé modlitby přitahují zlé myšlenkové bytosti z&nbsp;širokého
        okolí. Oddíly těchto bestií dokáží rozprášit jako nic i ty nejlepší dragy vojsk
        Čtyř království.</p>
    <p>Přítomnost mnichů má blahodárné účinky na okolí Daine. Lesy
        obklopující klášter vypadají mírně a kultivovaně a pohled na ně navozuje klid a
        harmonii i do divokých srdcí domorodých obyvatel Zelanských vrchů. V&nbsp;okolí
        žije mnoho dobrých myšlenkových bytostí jako jsou jednorožci, silingy nebo
        pegasové. Cesta spojující Daine s&nbsp;civilizací (konkrétně s&nbsp;Železnými
        Doly) je bez výmolů a bezpečná, přestože jen o kus dál žijí divoké šelmy a
        v&nbsp;zarostlých ruinách prastarých staveb číhají po krvi prahnoucí bestie.
        Pole a sady v&nbsp;okolí kláštera plodí požehnanou úrodu, která mnichům bohatě
        vystačí k obživě. Svými skutky si subotamští v&nbsp;Dálavách brzy získali velký
        věhlas a každý slušný člověk je proto chová v&nbsp;úctě.</p>
    <p>V&nbsp;čele Daine stojí Iskalon, vysoce postavený mnich,
        počítaný mezi visítary. Jeho činy jsou rozhodné a rychlé, tak jak to vyžaduje
        zdejší končina. Ve zdech kláštera zřídil středisko pro výuku lovců přízraků,
        bojovníků s&nbsp;myšlenkovými bytostmi, kterým on a dalších patnáct Subotamů
        předává své bohaté zkušenosti ze střetů s příšerami ze Stínového světa. Ten, kdo
        chce čelit přízrakům, hydrám a baziliškům s&nbsp;mečem v&nbsp;ruce, má
        v&nbsp;Daine nejlepší příležitost se tomu naučit. Ale Subotamové si pečlivě
        vybírají své žáky a nepřijímají jen tak každého, kdo zabuší na těžká vrata
        vedoucí do kláštera.</p>
    <h3 id="Kwesar">C.14.2 Kwesar</h3>
    <p>V&nbsp;úbočí jednoho ze Zelanských vrchů, Kwesgornu, tyčícího
        se u severního břehu Ledového jezera, vystavěli pro sebe trpaslíci obrovské
        sídliště. Trpaslíci nemají takové množství měst a osad jako lidé, ale jejich
        obydlí jsou často obrovská, schopná pojmout i sto tisíc obyvatel. Takto
        velkolepá díla jim umožňuje postavit jejich chuť do práce s&nbsp;kamenem a
        nepoměrně delší život, než jaký je dán lidem. Plán na vytvoření jednoho
        z&nbsp;takových měst vznikl před třiceti osmi lety v&nbsp;Krazu, druhém
        z&nbsp;trpasličích sídel v&nbsp;Zelanských vrších. Kwesar měl být mnohem větší a
        rozsáhlejší než Kraz a měl být hlavním městem vousatého lidu v&nbsp;Zelanských
        vrších. A pokud se trpaslíci pro něco rozhodnou, tak to také vykonají. Nedlouho
        nato bylo vybráno místo a začalo se se samotnou stavbou města. Kwesar ještě
        zdaleka není dokončen, ale již teď se jedná o úctyhodné dílo.</p>
    <p class="významné">Trpaslíci měli své město u Ledového jezera již dříve,
        v&nbsp;době po jejich útěku z&nbsp;Bílých hor. Tehdy nebylo postaveno
        v&nbsp;Kwesgornu, ale asi o deset kilometrů jižněji v&nbsp;kopci zvaném Herugom.
        Jmenovalo se Grumar a stalo se útočištěm mnoha uprchlíků. Málo trpaslíků však
        v&nbsp;Grumaru zůstalo delší dobu. Většina poté, co sebrala potřebné síly,
        pokračovala v&nbsp;cestě na sever, co nejdál od válek mezi Arvedany a skřety.
        Postupem času přicházelo do Grumaru pořád méně a méně trpaslíků z&nbsp;jihu a
        kdysi přeplněné sály a chodby plné života osiřely. Pouze hrstka věrných zůstala
        a starala se o chátrající město. Skřeti postupovali stále blíž k&nbsp;Ledovému
        jezeru, obraceli v&nbsp;trosky jedno arvedanské knížectví po druhém a nezdálo
        se, že se najde na Asterionu síla, která by je dokázala zastavit. Tehdy si
        trpaslíci z&nbsp;Grumaru vzpomněli na své předky, staré trpaslíky
        z&nbsp;Podzemní říše, a zatoužili se vrátit zpět, odkud před mnoha set lety
        přišli. Pustili se do hloubení tunelu, strmě klesajícího hluboko pod povrch, a
        doufali, že narazí na některé z&nbsp;chodeb patřící do Podzemní říše. Přivezli
        také od Arvedanů z&nbsp;Rubiského knížectví velmi účinnou trhavinu a umístili ji
        blízko vchodu kvůli obraně před Kharovými armádami tak, aby byl po výbuchu vstup
        do Grumaru zavalen. Práce na tunelu pokračovaly dosti pomalu, jelikož trpaslíků
        v&nbsp;Grumaru zůstalo jen osmdesát dva. Skřeti už stáli u hranic Rubiského
        knížectví a oni stále nemohli najít cestu do Podzemní říše. Pak padlo Albireo a
        část skřetí armády se oddělila a obrátila se na pochod k&nbsp;Zelanským vrchům.
        Když byli skřeti jen pár kilometrů od úpatí prvního zelanského kopce, uslyšeli
        z&nbsp;dálky dunivou ránu a ucítili slabý otřes země. Vchod do Grumaru byl
        uzavřen a trpaslíci právě vcházeli do dlouhého tunelu vedoucího k&nbsp;předkům a
        pokladům, které před mnoha lety opustili.</p>
    <p>Než se začalo s&nbsp;budováním Kwesaru, chtěli trpaslíci
        obnovit Grumar. Našli zasypaný vchod, který uvolnili, a začali s&nbsp;průzkumem
        Grumaru. Brzy se srazili s&nbsp;kadary, gobliny a několika dalšími rasami
        Podzemní říše a po několika potyčkách raději ustoupili, než aby nechali tyto
        živé kostlivce vraždit sebe a své příbuzné. Vchod do Grumaru byl zapečetěn
        kouzlem a od té doby je pečlivě hlídán. Čas od času se vyšle pod zem výzvědná
        skupina, která zjistí, co se dole děje. Na vyhnání kadarů z&nbsp;Grumaru ovšem
        trpaslíci zatím nepomýšlejí, protože doposud nemají dostatek sil na poražení
        tohoto soupeře v&nbsp;boji o své staré sídliště.</p>
    <p>Vstup do Kwesaru je tvořen velkou kamennou branou se dvěma
        křídly, která se zasunují do stěn chodby. Výzdobu brány tvoří zobrazení jednoho
        z&nbsp;nejnádhernějších míst starobylé trpasličí říše, Jeskyně stříbrného svitu.
        Umělec, který výjev ztvárnil, si dal na svém díle velmi záležet a pečlivě, do
        nejmenších detailů, vytesal do kamene motiv bájné sluje. Rytinu ozdobil
        stříbrnými a zlatými proužky, aby ještě zvýraznil původní krásu Jeskyně
        stříbrného svitu. Od vchodu vede do nitra hory dlouhá kamenná chodba, zdobená
        četnými ornamenty a umně vyvedenými reliéfy, ústící v&nbsp;centrální místnosti
        prvního patra. Odtud se rozbíhá mnoho chodeb na všechny strany a také je zde
        schodiště, kterým lze sestoupit do nižšího – druhého patra podzemí. Centrální
        místnost vypadá podobně ve všech devíti patrech a z&nbsp;každého schází
        schodiště hlouběji do nitra hory. V&nbsp;centrální místnosti devátého patra
        pokračují schody do šachet, kde trpaslíci hledají železo, drahé kameny, vzácné
        kovy, ale zejména lintir.</p>
    <p>Celé první patro je vyhrazeno pro hosty, kteří zavítají do
        Kwesaru. V&nbsp;současnosti trpaslíci mnoho návštěv nemívají, ale v&nbsp;jejich
        představách budoucnosti se Kwesar skví jako centrum obchodního a politického
        dění Dálav a snad i celé severozápadní Tary. Je zde přijímací sál krále hory a
        mnoho pokojů pro hosty. Pro rozptýlení dlouhých chvil mohou příchozí využít
        jeden z&nbsp;pěti Sálů věků, v&nbsp;nichž trpasličí umělci zachytili na
        kamenných stěnách celou historii svého národa od zrození starobylé říše
        trpaslíků hluboko pod povrchem Tary, přes odchod na povrch do Bílých hor a boj
        se skřety s&nbsp;následným útěkem na Lendor, až po vítězství nad skřety
        v&nbsp;Konečné bitvě a založení prvních trpasličích měst na Taře. V&nbsp;prvním
        patře samozřejmě nesmí chybět kuchyně a zásobovací místnosti. Ve druhém a třetím
        patře jsou především sklady zboží a obchody. Obchodníci zde mají své komnaty,
        kde žijí se svými rodinami, když nejsou na cestách. Čtvrté patro má sloužit
        k&nbsp;odpočinku a oddechu. Stěny zdejších komnat zůstaly holé, bez ozdob, a
        každý trpaslík si tady může vyzkoušet svůj kamenický um. Někteří sem chodí
        obdivovat nádherné reliéfy a ornamenty, které vytvořili jejich příbuzní. Starší
        trpaslíci ve čtvrtém patře zkoušejí, zda ještě vládnou kladivem a dlátkem tak
        jako před dvěma sty nebo i více lety, mladí se zde učí a získávají cenné
        zkušenosti. Královská rodina a nejdůležitější z&nbsp;trpaslíků mají svá obydlí
        v&nbsp;pátém patře. Vybavení místností je zatím spíše účelné než honosné a
        reprezentativní, a to i v&nbsp;případě královských komnat. Trpaslíci mají zatím
        příliš mnoho práce s&nbsp;dokončováním jejich města, než aby vyzdobovali již
        hotové komnaty. Šesté a sedmé patro ještě není ani zdaleka dokončeno, ale
        v&nbsp;současné době se zde pracuje nejusilovněji. Mají tu být kovárny a
        zlatotepecké dílny, dílny na broušení diamantů a drahých kamenů, místnosti na
        zpracování rudy a skladiště na uhlí, rudu a také přechodné uložení zhotovených
        výrobků, které se posléze odvážejí do druhého nebo třetího patra. V&nbsp;osmém a
        devátém patře nalezneme komnaty pro horníky, kováře, zlatníky, brusiče diamantů
        a ostatní trpaslíky pracující v&nbsp;nižších patrech.</p>
    <div class=rámeček>
        <p class=přímá-řeč>29. chladna 840 – Transport zbraní z&nbsp;Kwesaru</p>
        <p class=přímá-řeč>... Meče a sekery od Borina nebyly levné, ale peníze od Riama a
            dalších dárců nakonec po troše smlouvání stačily. Zdiboř<a href="#ftn6">[6]</a>
            se svého úkolu zhostil na výbornou. Výprava z&nbsp;Kwesaru vyrazila na vrcholu
            léta, Zelanské vrchy zrovna zasáhla vlna veder, která těžce doléhala na lidi i
            na zvířata, obzvlášť když se Zdiboř snažil o co největší rychlost. Den potom, co
            odbočili ze stezky, mu nezbylo, než nařídit půldenní odpočinek, s&nbsp;tím, že
            dál se bude pokračovat v&nbsp;noci. Odpoledne vypukla silná bouře a nastalého
            zmatku využila nejspíš pašerácká banda, která výpravu považovala vcelku
            oprávněně za nekalou konkurenci. Než se podařilo zformovat obranu, padli tři
            Zdibořovi lidé, ale nakonec se útok podařilo odrazit. V&nbsp;obavách před dalším
            nájezdem se vozy hned vydaly dál, ale ani v&nbsp;noci neměly klid. Na dohled od
            Vřesovišť výpravu obkroužila neobyčejně velká smečka vlků. Bylo to podivné,
            protože Vlčí hůrka byla daleko a jinde se vlci vůbec nevyskytují. Nedaly se
            zapálit ohně, protože nikoho nemohlo napadnout, že bude potřeba dřevo. Vozy se
            tedy semkly dohromady a přes silný nápor se jim podařilo vyčkat do rána, kdy
            vlky rozehnalo slunce. Dál už cesta proběhla bez zvláštních příhod. Podle
            Zdiboře ty nepříjemnosti nepřišly náhodou ...</p>
        <p class=přímá-řeč>... Ani naši nepřátelé to ale nemají se zásobováním jednoduché.
            Podle jistých, byť značně divokých zpráv, se nad konvojem lodí, který vezl
            guvernérovy vojáky po Královské řece, objevil zničehonic bílý (!) drak a většinu
            z&nbsp;nich nahnal na skaliska. Každopádně, žádná armáda po řece nepřiplula, a
            skutečný důvod mě nezajímá ...</p>
        <p class=přímá-řeč>Úryvek z&nbsp;deníku lorda Firuna</p>
    </div>
    <p>Přestože město ještě není zcela dokončeno, trpaslíci se už
        pustili do hloubení chodeb a štol pod ním a dělají první průzkumy pod Kwesarem.
        Poté, co byl objeven lintir v&nbsp;Železných Dolech a hledání tohoto kovu
        v&nbsp;Krazu bylo zatím neúspěšné, vložili trpaslíci většinu svého úsilí do
        tohoto místa. Nikdo netuší, proč by mělo být podzemí pod Kwesarem vhodnější pro
        hledání lintiru než podzemí vyhloubené pod Krazem, ale v&nbsp;dlouhé historii
        Asterionu se lidé i ostatní národy mohli již několikrát přesvědčit, že trpaslíci
        mají dobrý nos na žíly kovů a země bohaté na rudy, z&nbsp;nichž se dají kovy
        tavit. Zatím výzkum kwesarských dolů nepřinesl žádný výsledek, kromě několika
        nálezů menších zlatých žil a poměrně slušného množství černého uhlí. To ovšem
        zdaleka nic neznamená, protože trpaslíci prozkoumali pouze malou část Kwesgornu
        a žíla lintiru může být ukryta už za dalším metrem skály. Ale hlavní důvod, proč
        byl Kwesar postaven, je jiný než pátrání po lintiru. Kwesar má upevnit postavení
        trpaslíků v&nbsp;severních Zelanských vrších a sloužit jako hlavní město
        v&nbsp;tomto kraji. Proto nedávná nabídka sintarského viceguvernéra na
        spojenectví proti hevrenům přišla trpaslíkům vhod, jelikož jsou to právě
        hevreni, kdo brzdí nebo spíše zcela brání expanzi trpaslíků do jižnějších částí
        Zelanských vrchů.</p>
    <p>Králem hory v&nbsp;Kwesaru je Borin III., řečený Železná
        pěst. Pochází z&nbsp;druhého nejstaršího rodu trpaslíků žijících na povrchu
        Asterionu, který má kořeny sahající až ke starým trpaslíkům. Spolu s&nbsp;ním
        do&nbsp;Kwesaru přišla i jeho početná rodina, řada bratranců a sestřenic a mnoho
        vzdálenějších příbuzných. Celkem žije a pracuje v&nbsp;Kwesaru asi jedenáct
        tisíc trpaslíků, ale počet obyvatel, které by byla dokončená stavba schopna
        pojmout, se blíží padesáti tisícům. Král hory by nemohl efektivně rozhodovat,
        kdyby měl na starosti veškeré dění v&nbsp;Kwesaru. Proto má každé podlaží svého
        vlastního „strážce komnat“ (tento titul má souvislost s&nbsp;historií
        trpaslíků), který zodpovídá za pořádek ve svém patře, řeší spory mezi
        jednotlivými trpaslíky, rozděluje práci a rozhoduje o dalším postupu
        v&nbsp;budování chodeb a komnat. Strážci komnaty bývají jmenováni králem hory.
        Na konci každého měsíce se pak v&nbsp;královské předkomnatě scházejí
        s&nbsp;Borinem III. a řeší věci týkající se celého Kwesaru. Tohoto setkání se
        účastní také další důležitý trpaslík, nesoucí titul „strážce pokladu“. Každé
        trpasličí město má svého strážce pokladu, který bdí nad bohatstvím trpaslíků,
        vede seznam všech věcí v&nbsp;pokladnici a odhaduje jejich cenu. Být strážcem
        komnaty nebo strážcem pokladu je pro trpaslíka velkou ctí a mnohdy i životním
        cílem. Poslední slovo ve všech rozhodnutích má však vždy Borin III., který je
        mužem na svém místě a moudrým a spravedlivým trpaslíkem.</p>
    <p>Vztah lidí a trpaslíků byl vždy dobrý a přátelský, což
        dokazují čilé styky Kwesaru s&nbsp;obyvateli Staré Štoly, lidského městečka na
        úpatí severních Zelanských vrchů. Obě města jsou spojena dlouhým údolím, zvaným
        Šedá brázda. Šedou brázdou vede nově vybudovaná kamenná cesta, kterou společnými
        silami postavili trpaslíci a lidé. Lidé prodávají trpaslíkům zásoby potravin,
        jelikož ti nemají mnoho času na pěstování zemědělských plodin a chov dobytka.
        Trpaslíci&nbsp; </span>navíc nejsou nijak zvlášť
        dobrými zemědělci, a tak tento obchod vítají. Za potraviny platí svými výrobky
        z&nbsp;kovů, ať už se jedná o ostré meče, pevné štíty, precizně vyrobené
        kroužkové košile, zlaté a stříbrné šperky, obyčejné nářadí, hřebíky a podkovy,
        které vydrží mnohem déle, než ty lidmi vyrobené. Někdy si lidé nechávají
        zaplatit tím, že trpaslíci vyučí ve svých kovárnách mladé lidské učedníky, kteří
        se pak stávají věhlasnými kováři mezi lidmi. Ovšem žádný lidský kovář se
        trpasličím nemůže vyrovnat, byť by byl sebetrpělivější a nejzručnější
        z&nbsp;lidí. Největší tajemství při zpracovávání kovu si totiž trpaslíci
        nechávají pro sebe a neprozrazují je nikomu cizímu. Díky těmto obchodům a častým
        návštěvám je vztah mezi&nbsp;lidmi ze Staré Štoly a trpaslíky z&nbsp;Kwesaru
        velmi přátelský a vřelý.</p>
    <p>Cesta Šedou brázdou nepatří k&nbsp;nejbezpečnějším, a proto
        se s&nbsp;každým transportem posílá také vojenský doprovod. Po cestě jsou
        postaveny vojenské stanice s&nbsp;lidskou posádkou a hostincem, v&nbsp;nichž je
        bezpečno a útulno. Přes ochranná opatření se někdy stane, že karavana se zbožím
        nedorazí do svého cíle. Lapkové se umějí dovedně schovávat v&nbsp;okolní husté
        vegetaci a překvapují tak neopatrné kupce. Po úspěšném přepadu rychle uniknou
        zpět do kopců, kde mají své tajné skrýše. Jejich pronásledování je většinou
        neúspěšné. V&nbsp;nejbližším okolí Kwesaru nesmí podle dohody albirejského lorda
        Firuna s&nbsp;Borinem III. stát žádná lidská stavba, a tak trpaslíci sami
        hlídkují na úseku prvních třiceti kilometrů cesty do Staré Štoly.</p>
    <p class=tajné>Lord Firun pověřil skupinu dobrodruhů ostrahou Šedé
        brázdy. Stálý plat, teplé jídlo a suché místo na spaní láká a roční úvazek není
        zase tak dlouhá doba. O práci není v&nbsp;Šedé brázdě nouzi, pronásledování
        lupičů, přepadení hostince, lov na příšeru obtěžující projíždějící karavany nebo
        útok na skupinu skřetů je zde na denním pořádku. Navíc se při hlídkách občas
        narazí na dosud neprobádané ruiny, jejichž zatuchlý pach a temné kouty
        neodolatelně lákají.</p>
    <h3 id="Kraz">C.14.3 Kraz</h3>
    <p>Trpasličí město Kraz bylo postaveno v&nbsp;severní části
        Zelanských vrchů, v&nbsp;kopci jménem Besgendern, u pobřeží Rilondského zálivu.
        První chodbu vykopali trpaslíci před padesáti pěti lety, nebyla však první
        chodbou vyrubanou vousatým lidem na Taře v&nbsp;jejích novodobých dějinách. Už
        v&nbsp;té době byly některé síně Seliaku a Bergondu zaplněny zlatem a ostrými
        sekyrami ukutými na jižnějším kontinentu. Do Zelanských vrchů se trpaslíci
        vydali až tehdy, když se dozvěděli, že v&nbsp;Železných dolech byl objeven
        lintir, modrý kov výjimečných kvalit. Pro své město si zvolili odlehlé místo, na
        které si zatím žádné lidské království nečinilo nárok, aby v&nbsp;případě objevu
        lintiru nedošlo ke zbytečným sporům. Hnáni vidinou jasného svitu rozžhaveného
        modrého kovu v&nbsp;jejich kovářských výhních vybudovali během dvanácti let
        krásné město s&nbsp;rozsáhlým podzemím a četnými štolami a chodbami, které stále
        rozšiřují a razí nové do stále větších hloubek.</p>
    <p>Trpaslíci, kteří založili Kraz, putovali na Taru strastiplnou
        cestou. Vyšli přibližně ve stejné době jako jejich příbuzní z&nbsp;Bergondu nebo
        Seliaku, na Taře však stanuli o dva roky později. Lidé, u nichž si nechali
        postavit lodě, trpaslíky obelstili a prodali jim vraky téměř neschopné plavby.
        Trpaslíci stavbě lodí nerozumí a plavby na moři jsou jim zcela cizí, a tak
        neprohlédli podlý čin ziskuchtivých rejdařů a vypluli s&nbsp;koupenými koráby na
        moře. Lodě nemohly vydržet ani tak krátkou plavbu, jakou je cesta z&nbsp;jižního
        pobřeží Lendoru na Taru a také ji nevydržely. U Barbarských ostrovů se dva ze
        čtyř korábů potopily a zbylé dva vydržely jen o chvíli déle, aby alespoň dovezly
        trpaslíky na nejbližší ostrov, u kterého uvázly na mělčině. Trvalo téměř celé
        dva roky, než trpaslíci postavili nové lodě a opravili staré koráby. Po dvou
        letech života na ostrovech, kde slunce pálí po celý dlouhý den, konečně vyrazili
        na moře a dopluli k&nbsp;pobřeží Tary. Po přistání v&nbsp;Erinu prodali
        trpaslíci lodě místním rejdařům a právě zde se dozvěděli o objevu lintiru
        v&nbsp;Zelanských vrších. Dlouho se nerozhodovali, zeptali se na cestu vedoucí
        k&nbsp;Zelanským vrchům a vyrazili. Cesta Džunglí padlých stromů byla krušná a
        velká skupina trpaslíku mnohdy postoupila jen o pár kilometrů za den, nemluvě o
        několikadenních zastávkách, kdy se čekalo na zvědy, vybírající vhodnou trasu.
        Přepady domorodými kmeny, které nemají k&nbsp;pololidským rasám důvěru, byly
        běžnou záležitostí a také šelmy žijící v džungli si mezi trpaslíky vybraly mnoho
        obětí. Všechny útrapy cesty nakonec překonala jen necelá čtvrtina
        z&nbsp;původního počtu a dorazila k&nbsp;místu, kde dnes stojí Kraz. Cesta,
        kterou lze za příznivých podmínek vykonat za dvacet dnů, trpaslíkům trvala přes
        dva a půl roku.</p>
    <p class="významné">Incident s&nbsp;loděmi krazských trpaslíku dal vzniknout
        jedné skutečné zvláštnosti, staviteli lodí Tráinovi Zručnému. Vousatý lid má
        odnepaměti nedůvěru až odpor k&nbsp;většímu množství vody, než kolik je litrů
        piva, které dokáží vypít na posezení. Proto všechny trpaslíky velmi udivilo,
        když se Tráin rozhodl zůstat v&nbsp;Erinu, aby se naučil vyrábět lodě, od malých
        záchranných člunů až po obří dargeny, největší a nejlépe ozbrojené plavidla Čtyř
        království. Jeho záměr se mu po dvaceti učednických letech skutečně povedl a
        dnes patří mezi uznávané a vyhledávané mistry ve svém oboru.</p>
    <p>Vstup do města tvoří, podobně jako v Kwesaru, kamenná brána
        se&nbsp;dvěma křídly, která se zasunují do bočních stěn chodby. Krazskou bránu
        zdobí rytina jednoho z&nbsp;artefaktů starých dob, kamenného slunce, magické
        lucerny zářící slunečním světlem. Tyto lucerny byly a stále jsou používány všemi
        podzemními národy Asterionu, jelikož kamenné slunce umožňuje růst rostlinám,
        objevujícím se jen na povrchu, i hluboko pod zemí. Zvenku lze dveře otevřít jen
        pomocí hesla, které trpaslíci pečlivě střeží a nikomu jej neprozrazují.
        Z&nbsp;vnitřní strany může bránu otevřít stráž hlídající dveře nebo vůbec
        kdokoliv, kdo má přístup k&nbsp;otvírací páce umístěné ve strážní místnosti hned
        za dveřmi, ovládající složitý mechanismus. Na bránu navazuje dlouhá chodba
        vedoucí ke komnatám prvního patra, z&nbsp;níž se po dvanácti metrech odděluje
        menší postranní tunel končící hlavním schodištěm. Toto schodiště se spirálovitě
        zavrtává do Besgendernu a po každých deseti metrech, které urazí směrem dolů, se
        z&nbsp;něj odděluje nová vodorovná chodba. Pod vrchním patrem se nacházejí ještě
        tři další obydlené úrovně, ke kterým vedou první tři chodby z hlavního
        schodiště, nižší chodby ústí do krazských dolů. Mezi jednotlivými patry existuje
        navíc několik výtahů na přepravu železné rudy, vytěženého kamení a dalších
        nákladů.</p>
    <p>Jednotlivá patra trpaslíci vytesali ve skále
        s&nbsp;pečlivostí sobě vlastní. Každé kamenné dveře zdobí propracované reliéfy a
        ornamenty originálních tvarů. Podlaží navzájem propojují krátká schodiště,
        usnadňující trpaslíkům cestu z&nbsp;jednoho patra do druhého. Ve všech úrovních
        najdeme obytné komnaty pro krazské trpaslíky, sklady potravin pěstovaných na
        severním úbočí Besgendernu a okolních vrchů, nezbytné studny, malé bazénky a
        tryskající fontány, kovárny, brusírny šperků, zlatnické dílny a sklady
        s&nbsp;kovářským a zlatnickým zbožím. Navíc si zde trpaslíci mohou brát,
        v&nbsp;případě potřeby, ve zvláštních skladištích oblečení, obuv a vůbec věci
        denní potřeby. V&nbsp;třetím a zejména ve čtvrtém patře se navíc nachází
        místnosti, kde trpaslíci uskladňují vytěženou rudu a připravují ji ke zpracování
        v&nbsp;kovárnách, a proto je třetí a čtvrté patro rozsáhlejší.</p>
    <p>Vůdcem krazských trpaslíků byl před čtyřiceti třemi lety
        zvolen Gáin Čtyřprstý, který tak vystřídal v&nbsp;hodnosti krále hory Dorika
        Starého. Gáin Čtyřprstý obývá spolu se&nbsp;svými příbuznými část druhého patra,
        odkud řídí chod celého města. V&nbsp;tom mu pomáhají, podobně jako
        v&nbsp;Kwesaru, „strážci komnat“, jichž má Kraz pět, a také jeden „strážce
        pokladu“. Každý strážce komnat má na starosti jednu z&nbsp;hlavních činností
        konaných krazskými trpaslíky, tedy dolování, zpracování rudy, kovářství a
        zlatnictví, prodej vyrobeného zboží nebo zemědělství. S&nbsp;králem hory
        probírají jednotlivé více či méně závažné problémy a spolu s&nbsp;ním a se
        strážcem pokladu rozhodují o budoucím osudu Krazu. Všechny důležité funkce
        zastávají v&nbsp;Krazu trpaslíci, kteří město zakládali a účastnili se
        vyčerpávající pouti z&nbsp;Lendoru, a nezáleží příliš na jejich původu, jak je
        tomu v&nbsp;Kwesaru. Úcta k&nbsp;nim se v Krazu blíží úctě věnované trpasličím
        hrdinům z Konečné bitvy.</p>
    <p>Kraz je rozlohou velké město, a tak osm tisíc trpaslíků,
        kteří v&nbsp;něm nyní žijí, ho zdaleka nezaplňují. Snaha kopat stále nové chodby
        a rozšiřovat staré sály je v&nbsp;trpasličí povaze hluboce zakořeněna. Maximální
        počet obyvatel, který by byl schopen Kraz pojmout, se blíží třiceti tisícům. Do
        Krazu se nové rodiny trpaslíků nikdy příliš nehrnuly, proto počet jeho obyvatel
        roste jen velmi pomalu, zvláště pak od doby, kdy se začalo s&nbsp;budováním
        Kwesaru. V&nbsp;krazských dolech se zatím nepodařilo najít žádný lintir a zlaté
        žíly, byť poměrně bohaté, ostatní trpaslíky nepřilákaly. Někteří obyvatelé Krazu
        jsou díky těmto skutečnostem zatrpklí a nemají příliš v&nbsp;lásce kwesarské
        trpaslíky. Společným znakem všech obyvatel města je naděje, mnohdy hraničící až
        se tvrdohlavou zarputilostí, že se situace zlepší. Město Kraz tvoří uzavřenou
        komunitu s malými kontakty v&nbsp;okolním světě.</p>
    <p>Z Krazu vedou dvě udržované cesty, jedna do Kwesaru
        v&nbsp;údolích Zelanských vrchů a druhá podél pobřeží po úzké pěšině do Rilondu.
        Rilondská stezka je místy velmi nebezpečná, neboť na levé straně ční strmá skála
        a pravý okraj se propadá do hučící propasti rozbouřeného moře. Nebezpečná cesta
        není jedinou a zdaleka ne největší překážkou lidských kupců, putujících
        z&nbsp;Rilondu, při obchodování s&nbsp;krazskými trpaslíky. Podvod lidských
        rejdařů mají trpaslíci stále na paměti, a tak se chovají velmi podezřívavě a
        jednají s&nbsp;mimořádnou opatrností. Pokud se je někdo pokusí obelstít, zaplatí
        za to podle tvrdých zákonů životem. Úřady Západní dálavy se zatím zdržují
        komentářů, incident se očekává v&nbsp;okamžiku, kdy na nečestné jednání doplatí
        někdo se šlechtickým titulem.</p>
    <p class=tajné>Do krazských dolů pronikl neznámý a agresivní národ
        Podzemní říše. Okamžitě byly uvedeny do chodu všechny obranné mechanizmy, každý
        tunel z&nbsp;dolních pater je zavalen a díky tomu zůstávají zprávy o nepříteli
        kusé a nejasné. Na obsazené uzemí vede jen jedna úzká tajná chodba. Malá družina
        by se mohla pokusit proniknout do dolů, zjistit záměry a případné požadavky
        vetřelců, osvobodit rukojmí (jsou-li jací) a vrátit se v&nbsp;pořádku do
        Krazu.</p>
    <h3 id="Stará Štola">C.14.4 Stará Štola</h3>
    <p>Lidé z&nbsp;Východní dálavy založili v&nbsp;severovýchodní
        části Zelanských vrchů osadu Stará Štola, která se brzy stala největším lidským
        sídlištěm této oblasti. Městečko s&nbsp;čtrnácti sty obyvateli je nejen
        důležitým hornickým centrem, v&nbsp;jehož okolí se nachází několik bohatých
        dolů, ale také prosperujícím obchodním městem, kterým prochází jedna
        z&nbsp;důležitých kupeckých stezek. Stará Štola získává stále větší a větší
        význam a s&nbsp;ním roste i počet lidí nabízejících městu své služby a snažících
        se zbohatnout. A od dob, kdy se stala součástí Svobodných měst, lze označit
        rychlost vývoje městečka za závratnou.</p>
    <p>V bohaté a dynamické historii Tary se neobjevuje žádná zmínka
        o místech, kde nyní Stará Štola leží. A přitom zdejší kraj oplývá nerostným
        bohatstvím, jako snad žádné jiné v&nbsp;Dálavách. Toho si byli dobře vědomi i
        skřeti, a tak tu bylo několik stříbrných dolů, v&nbsp;nichž se za nelidských
        podmínek dřelo několik tisíc otroků. Celou oblast střežila kamenná tvrz
        s&nbsp;osádkou sta mužů. Když sem přišli lidé z&nbsp;Almendoru, skřeti se
        nezačali stahovat pryč tak jako na jiných územích, ale urputně se bránili do
        posledního muže. Ještě před svou porážkou stihli zasypat vchody do dolů, a tak
        zde těžba musela být náročně obnovována. Skřetí tvrz byla při obléhání vojáků
        Východního království těžce poškozena a nyní stojí za městem jako dominanta
        připomínající časy minulé.</p>
    <p>Před třiceti lety zjistil jeden podnikavý mladík
        s&nbsp;alchymistickým nadáním jménem Dejman, že v&nbsp;půdě, která byla odpadem
        při hloubení tunelů v&nbsp;stříbrných dolech, je přítomna ruda s&nbsp;velkým
        obsahem železa. Odkoupil od majitelů stříbrných dolů odpadní zeminu, zpracoval
        ji a získal značné množství dosti kvalitního železa. Dnes patří
        k&nbsp;nejvlivnějším obchodníkům ve zdejším kraji a snaží se připravit Východní
        dálavě pozici pro získání městečka zpět. Výroba železa přinesla Staré Štole také
        nepříjemnosti. Nikdo neví jak je to možné, ale ještěří lidé hyassa se dozvěděli
        o zdejších kovářských výrobcích a začali podnikat loupežné výpravy do této
        oblasti, které ovšem nebyly příliš časté. Hyassa totiž museli urazit dlouhou
        trasu ze Zelených bažin k&nbsp;tomuto místu přes pevnou půdu a na ní se
        nepohybují a nebojují zdaleka tak dobře, jako v&nbsp;bažinách. Tato situace trvá
        už skoro třicet let, ale v&nbsp;poslední době se přepady začaly objevovat stále
        častěji. Pronásledování hyassa a trestné výpravy mají šanci na úspěch jen tehdy,
        když jsou ještěří lidé chyceni ještě před slatinami, protože v&nbsp;bažinách se
        orientují daleko lépe než vojáci ze Staré Štoly.</p>
    <p>Obchod s trpaslíky a bohaté stříbrné doly se podepsaly i na
        vzhledu města. Více jak polovina domů ve Staré Štole je postavena z&nbsp;kamene
        a dalších třicet procent má alespoň kamenné základy. Nejbohatší měšťané bydlí
        při hlavní cestě směřující do Šedé brázdy a Koru nebo v&nbsp;přilehlých ulicích.
        Rozlehlé tržiště leží přibližně sto metrů od hlavní cesty a zabírá plochu sto
        krát sto metrů. Stará Štola nemá žádné hradby, městečko chrání pouze dřevěná
        palisáda a hluboký vodní příkop plný dravých ryb úctyhodných rozměrů. Přes
        příkop vedou tři mosty. Dva kamenné mosty patří k&nbsp;hlavní cestě a na jejich
        městském konci stojí brány hlídané městskou stráží. Třetí most vedoucí
        severozápadně slouží rolníkům a horníkům a sestává pouze z&nbsp;několika delších
        tlustých prken, která se na noc schovávají na břehu ve městě. Také tento most
        střeží strážci a pouštějí pouze horníky a zemědělce z&nbsp;městečka.</p>
    <p class="významné">Dravé ryby žijící ve vodním příkopu nejsou skutečné, ale
        vytvořené silným, permanentně udržovaným kouzlem. Tato iluze je jedním
        z&nbsp;mistrných kousků Gerana Iluzionisty a o pravém původu ryb v&nbsp;příkopě
        ví pouze starosta, několik jeho pobočníků a velitel městské stráže. Výhodou
        iluzorních ryb je jejich nenáročnost, co se týče krmení a čistoty vody. Několik
        příležitostných rybářů ze Staré Štoly se už roky po nocích marně snaží alespoň
        jednu rybu chytit, a proto o nich šíří různé prapodivné zkazky a příběhy./**
    </p>
    <p>Ve Staré Štole má svou živnost velké množství kovářů a
        zlatníků. Kovářská nebo zlatnická dílna stojí snad v&nbsp;každé ulici. Často
        bývá spojena přímo s&nbsp;obchodem, kde si lze zbraně, brnění, zemědělské
        nástroje, podkovy, skoby, hřebíky nebo prsteny, náhrdelníky, náramky, čelenky a
        další výrobky koupit. Nejpestřejší nabídku poskytuje místní tržnice, kde
        prodávají své zboží také kupecké karavany a trpaslíci z&nbsp;Kwesaru. Kromě
        kovářských a zlatnických výrobků je možné na tržnici koupit různé druhy
        zeleniny, ovoce a dalších zemědělských plodin, čerstvou zvěřinu, oděvy a barevné
        látky, dobře padnoucí boty a spoustu dalších více či méně užitečných věcí. Za
        zmínku jistě stojí také Geranův krámek plný magických amuletů chránících před
        příšerami, temnými duchy a prokletím, dlouhohořících olejů a svíček
        vytvářejících z&nbsp;dýmu fantastické obrazy a svitků a knih s&nbsp;moudrými
        radami pro jednotlivá řemesla.</p>
    <p>V čele města stojí starosta a zkušený obchodník Acháj,
        přezdívaný Prohnaný, který zbohatnul na pašování zboží. Hodnota jeho majetku
        dosahuje závratné výše a Acháj plně využívá svého postavení, aby majetek
        patřičně rozmnožil. V&nbsp;obchodních záležitostech se stará o město dobře,
        jelikož si přitom snadno získává „kšeftíky“ bokem. Vede také malou soukromou
        obchodní válku s&nbsp;Dejmanem, kdy si tito dva navzájem přebírají obchody a
        špiní toho druhého, kde mohou. Otázky obrany a bezproblémového chodu města
        nechává na starost svému pobočníkovi a veliteli městské stráže, Orlímu
        poutníkovi Buklanovi. Buklan má velení pevně v&nbsp;rukou a posádka města patří
        k&nbsp;těm zkušenějším, utužená potyčkami s&nbsp;hyassa. Hyassa napadají město
        převážně brzo k&nbsp;ránu, kdy se připlíží k&nbsp;vodnímu příkopu a
        s&nbsp;pomocí provazů spletených z&nbsp;pevných stonků popínavých rostlin se
        dostanou na druhou stranu. Zde si pak vyberou jeden nebo dva obchody se zbraněmi
        či šperky a vykradou jej. Buklan se spolu se svými lidmi pokoušel již několikrát
        o léčku, zatím však tato taktika neměla proti hyassa úspěch. Také síť
        Buklanových zvědů, rozmístěných na hranicích s&nbsp;Bezednými tůněmi a Zelenými
        bažinami, občas selže a dojde k&nbsp;nečekanému útoku ještěřích lidí.</p>
    <p>Vzhledem k&nbsp;velkým materiálním ztrátám při loupežích
        přemluvil Buklan starostu Staré štoly a lorda Firuna, aby začali budovat ve
        výběžku Zelanských vrchů u pramenů Krvavé řeky jednu či dvě pevnůstky, ze
        kterých by mohly vyrážet jízdní hlídky na průzkum okolí a včas objevit a omezit
        možné hrozby. Také by to umožnilo geologický průzkum severně od Staré štoly.
        Práce začnou co nevidět, jen co se zainteresované strany dohodnou, kdo za co
        ponese zodpovědnost a jaký z&nbsp;toho bude mít prospěch.</p>
    <p class=tajné>Při výběru místa pro budoucí pevnosti a počátečních
        pracech je přítomnost dobrodruhů více než žádoucí. Vyměřovací tým a četa dělníků
        se obvykle nedokáže účinně bránit útokům záludných příšer nebo divokých zvířat a
        také v&nbsp;případě objevu neprobádaných ruin, plných potencionálně nebezpečných
        záhad, se tito muži raději drží stranou. Družina dostává smluvený žold a také si
        může ponechat většinu pokladů a předmětů, nalezených v&nbsp;dávných stavbách
        v&nbsp;okolí.</p>
    <h3 id="Železné Doly">C.14.5 Železné Doly</h3>
    <p>Druhým lidským sídlištěm ležícím u východního úpatí
        Zelanských vrchů, které nesmíme opomenout, jsou Železné Doly. Toto hornické
        město získalo svůj věhlas po objevu lintiru, kovu matného lesku a mimořádných
        kvalit. Lintir okamžitě upoutal pozornost guvernéra a významných lidí Východní
        dálavy, ale také trpaslíků z&nbsp;Khelegových hor a Lendoru.</p>
    <p>Vznik Železných Dolů se datuje k&nbsp;roku 787 královského
        letopočtu, tedy k&nbsp;době před padesáti osmi lety. Dlouhá kolona
        přistěhovaleckých vozů přivezla k&nbsp;prvním úbočím Zelanských vrchů okolo pěti
        set kolonistů, kteří začali s&nbsp;výstavbou města. Rok po založení narazili
        horníci v&nbsp;blízkém dole na žílu modravého kovu, jehož nález ihned oznámili
        úřadům v&nbsp;Albireu. Místní kováři začali zkoumat vlastnosti objeveného kovu a
        zjistili, že ho musí zahřát na mnohem vyšší teplotu než železo, aby ho mohli
        začít zpracovávat, k&nbsp;čemuž bylo nutné použít magii. Předměty vyrobené
        z&nbsp;modrého kovu odolávaly veškerým pokusům o poškození a jeho povrch nešel
        ani poškrábat. Expert z&nbsp;Albirea, důlmistr z&nbsp;Východního království,
        doprovázený starým trpaslíkem odhalil, že se jedná o lintir, nalezený zatím jen
        v&nbsp;Obřích horách v&nbsp;Lendoru. Zpráva o lintiru se rozšířila široko daleko
        a přiměla trpaslíky k&nbsp;osídlení Zelanských vrchů. Těžba začala být přísně
        kontrolována, neboť cena lintiru je velmi vysoká a guvernér Východní dálavy
        chtěl mít jistotu, že se každý gram vytěženého kovu dostane do královských
        skladišť.</p>
    <p class="významné">Na Asterionu existují tři obecně známé kovy
        s&nbsp;magickými vlastnostmi – athorské stříbro, garen a lintir. Jasné athorské
        stříbro pochází ze stříbrných platanů a je velmi ceněno pro svou pevnost a
        snadnost, s&nbsp;jakou dokáže v&nbsp;sobě vázat kouzla. Výhodné je zejména na
        výrobu kroužkového brnění. Rudý, žhnoucí garen lze nalézt jen na Barbarských
        ostrovech blízko činných sopek nebo v&nbsp;hlubinách Podzemní říše. Tento kov je
        magický ze své podstaty, kouzly se jen uvolňuje a utváří jeho skrytá síla. Tmavě
        modrý, matný lintir se nejhůře zpracovává, ale zato je prakticky nezničitelný a
        dokáže pojmout největší množství magické energie. Všechny tři kovy jsou
        v&nbsp;dnešní době vzácným zbožím a tudíž patřičně drahým.</p>
    <p>Ve městě byla zřízena stálá vojenská posádka a podél cesty
        z&nbsp;Železných Dolů do Sintaru, kudy se náklad lintiru převáží, se vystavěly
        malé pevnůstky proti nájezdům hevrenů. Mezi místní obyvatelstvo se vetřelo
        množství špiónů, sabotérů&nbsp; </span>a Nočních
        stínů, kteří okamžitě začali pracovat ve prospěch svých zemí. Také zloději a
        pašeráci nenechali Železné Doly bez povšimnutí a dokonce Pavučina zde zřídila
        jednu ze svých stálých sítí. Agenti a vojáci Východní dálavy byli poměrně
        úspěšní v&nbsp;odhalování cizích špiónů a připravovaných akcí zlodějů a
        pašeráků, ale po odtržení Svobodných měst už nemá viceguvernér sílu udržet
        všechny nepřátelské živly na uzdě. Situace ve městečku je nyní dosti chaotická,
        část lintiru se ztrácí už v&nbsp;dolech a část mizí z&nbsp;městských skladů, byť
        jsou hlídány vojáky, a tak průměrně jen polovina vytěženého kovu dorazí do
        Sintaru. Občas dojde také k&nbsp;přepadu karavany převážející lintir ze strany
        hevrenů nebo orků vedených skřety. Hevrenům se minulé léto dokonce podařil
        úspěšný nájezd přímo na městečko, při němž vyplenili několik skladů. Změnu
        v&nbsp;poměrech by měl přinést až plánovaný útok společných sil lidí a trpaslíků
        na hevreny, po němž se chystá sintarský viceguvernér nastolit v&nbsp;Železných
        Dolech právo a pořádek.</p>
    <p>Vzhled Železných Dolů se od založení města v&nbsp;mnohém
        změnil. Původní dřevěné stavby nahradily kamenné domy, největší drnová cesta
        byla vydlážděna a podobný osud má v&nbsp;brzké době potkat další ulice. Malé
        náměstí uprostřed města bylo také vydlážděno a z&nbsp;místní studny se stala
        městská kašna zdobící střed náměstí. Dřevěná ohrada chránící Železné Doly se
        změnila v&nbsp;bytelnou palisádu s&nbsp;pečlivě naostřenými kůly a kolem
        městečka byl vyhlouben velký příkop. Vstup do Železných Dolů nyní hlídají dvě
        kamenné brány, obrácené na východ k&nbsp;Sintaru a na západ k&nbsp;dolům
        v&nbsp;Zelanských vrších. Z&nbsp;dřívějších dlouhých polí, ležících přímo ve
        městě za jednotlivými domy, zůstaly dnes jen malé zahrádky. Ty se využívají
        k&nbsp;pěstování zeleniny a okrasných rostlin pouze pro potřebu vlastníků
        pozemku. Zemědělské plodiny určené k&nbsp;prodeji na trhu rostou na polích za
        městečkem. Mezi dolem a městem leží hutě, v&nbsp;nichž se zpracovává surová ruda
        na čistý kov, případně na některou z&nbsp;jeho slitin. Všude je spousta špíny a
        prachu, vzduch je nasáklý štiplavým pachem chemikálií a všechno prostupují malé
        elektrické výboje, vedlejší produkty kouzel čarodějů tavících lintir. Kolem
        rachotí vozy s&nbsp;uhlím a dřevem, přijíždějící z&nbsp;menších osad ležících u
        úpatí Zelanských vrchů, kterým rozdává hlasité pokyny důlmistr spolu
        s&nbsp;podsaditým trpaslíkem s&nbsp;dlouhým hnědým vousem, jeho hlavním
        poradcem.</p>
    <p>Vstup do zdejších dolů leží míli na západ od městečka. Těžba
        železné rudy a lintiru je nejdůležitější starostí místních lidí, a proto
        v&nbsp;dolech pracuje přes čtyři sta mužů. Práce v&nbsp;dolech patří mezi velmi
        náročná a někdy i nebezpečná řemesla, jelikož občas dojde k&nbsp;výbuchu methanu
        nebo zasypání chodby, při němž zahynou i desítky mužů. Vrchnost totiž trvá na
        dodržování termínů velkých dodávek a tak mnohdy nezbývá čas na potřebné
        zabezpečení šachet. Nepotřebná zemina se skladuje na hromadách vedle vchodu do
        dolu. Vytěženou rudu odvážejí hornické vozíky tažené koňmi po kolejnicích
        vedoucích k&nbsp;hutím a tavícím pecím. Lintir se dále nezpracovává, ale pouze
        skladuje do doby, než si jej odveze karavana do Sintaru. Naopak železnou rudu ve
        zbraně a nářadí přetváří kováři přímo v&nbsp;Železných Dolech a teprve hotové
        výrobky se rozvážejí do měst na východě. V&nbsp;okolí městečka, zejména pak ve
        východní části, se nacházejí široké lány polí. Velká rovina poskytuje také
        dostatek trávy pro pastvu dobytka, který patří k&nbsp;dalším produktům vyváženým
        ze Železných Dolů. Do města se naopak dovážejí ryby, luxusní zboží a hlavně
        mouka a výrobky z&nbsp;ní, protože obilí se nikde v&nbsp;okolí nepěstuje.</p>
    <p>Správa města spočívá v&nbsp;rukou postaršího, postavou malého
        zemana jménem Dramir. Ve svém snažení o rozkvět osady nemá žádné velké ambice a
        není příliš iniciativní. Většinu svých povinností plní, ale všemu, co za něj
        mohou udělat jiní, se snaží vyhnout. V&nbsp;rukou zlodějů, pašeráků a špiónů je
        snadno ovladatelnou figurkou, využívanou k&nbsp;získávání informací. Právě díky
        jejich politické hře zastává Dramir stále svou funkci. Posádku města tvoří
        třicet nepříliš schopných a zdatných mužů pod velením starého veterána Umbeka,
        který sice kdysi uměl s&nbsp;mečem slušně zacházet, ale naneštěstí není schopen
        své vědomosti mladým vojákům předat. Navíc se o to ani moc nesnaží, jelikož má
        své prsty v&nbsp;jedné z&nbsp;pašeráckých skupin a silná posádka by mu pouze
        komplikovala život. Tím vzniká paradoxní situace, kdy někteří z&nbsp;horníků
        jsou lepšími bojovníky než většina vojáků ze zdejší posádky.</p>
    <p class=tajné>Sintarský viceguvernér nemá vládních agentů nazbyt, a
        proto se rozhodl najmout na odhalování pašeráckých skupin v&nbsp;Železných
        Dolech i obyčejné dobrodruhy. Situace ve městě je nepřehledná a vztahy mezi
        jednotlivými pašeráckými, zločineckými a výzvědnými skupinami jsou propletené,
        takže každá nová informace se velmi hodí. Družina může sledovat a odhalit pouze
        jednu skupinu nebo rozplést celé klubko lintirového kartelu.</p>
    <h2 id="Sintar">C.15 Sintar</h2>
    <div class=rámeček>
        <p class=přímá-řeč>Tolik duší mrtvejch lidí pohromadě na jednom místě jsem
            v&nbsp;životě neviděl. Zaženete pryč jednoho a už na vás další tři šahají svýma
            nehmotnýma prackama.</p>
        <p class=přímá-řeč>Cyrel, lovec přízraků</p>
    </div>
    <p>Na pravém břehu Královské řeky, nedaleko Bílých vodopádů leží
        patrně nejdůležitější město jižní části Dálav, sedmitisícový Sintar. Neustálé
        problémy s&nbsp;orky a hevreny si vynutily nejpočetnější stálou posádku
        v&nbsp;Dálavách. Dříve vojáci tábořili před městskými branami, jen v&nbsp;polním
        ležení, ale postupem času si vybudovali dvě mohutné citadely, čnící před
        sintarskými hradbami jako dva varovně vztyčené prsty. Do Sintaru vede několik
        kupeckých stezek z&nbsp;nebezpečných jižních krajů, které dále pokračují po
        Královské řece na sever, do přístavu Kor. Kromě vojáků a kupců lze
        v&nbsp;Sintaru potkat také spousty dobrodruhů nejrůznějšího vzhledu a povahy,
        neboť v&nbsp;této oblasti není o poklady a nebezpečné situace nouze.</p>
    <p>Sintar, podobně jako mnohá další města v&nbsp;Dálavách,
        získal své jméno od starého města Arvedanů, které se poblíž dříve nacházelo.
        Ruiny starého Sintaru lze nalézt čtyřicet kilometrů od Bílých vodopádů proti
        proudu Královské řeky. Z&nbsp;arvedanského města zbyly jen hromady kamenů a
        základy dříve mocných budov, naznačující půdorys zaniklých ulic a náměstí. Když
        lidé ze Čtyř království osídlovali Dálavy, snažili se proniknout co nejdále do
        srdce Tary podél Královské řeky. Jejich postup zastavily až Bílé vodopády a Obří
        trhlina, zabraňující lodím a osadníkům v&nbsp;další cestě. Sintar se na dlouhou
        dobu stal nejjižnější výspou Východní dálavy, často čelící útokům skřetů,
        hevrenů nebo zlodějským přepadům orků.</p>
    <p>Situace doznala změny, když v&nbsp;Albireu došlo
        k&nbsp;převratu a osamostatnění města. Sintarská vojska se měla spojit
        s&nbsp;novoamirskými a nastolit v&nbsp;Albireu pořádek. K&nbsp;sjednocení vojsk
        nakonec nedošlo, protože Sintar musel čelit zvlášť silným útokům ze strany
        skřetů a orků, k&nbsp;nimž se nečekaně přidaly i nájezdy hevrenských válečníků,
        a nemohl tudíž poslat posily na sever. To byl také jeden z důvodů, proč
        příznivci Orlích poutníků porazili armády Východní dálavy, a uhájili tak
        nezávislost Svobodných měst. Už osamostatnění Albirea přerušilo tepnu ze severu
        na jih Východní dálavy, protože po Královské řece proudila zdaleka největší část
        zboží. Přidružením dalších osad k&nbsp;povstalcům padla i možnost na vybudování
        alternativních tras přes Malé louky nebo Tabitské vrchy. Proto do města přijíždí
        královský zmocněnec kníže Sarni z Ireanu, aby zaujal post viceguvernéra Východní
        dálavy a řešil záležitosti v&nbsp;této oblasti. Kníže Sarni z Ireanu patří
        k&nbsp;lidem s&nbsp;výjimečným smyslem pro diplomacii, což již několikrát
        potvrdil při jednání s&nbsp;trpaslíky nebo temnými elfy. O vnitřním fungování
        kolonie však nemá příliš jasné představy, a tak se v&nbsp;tomto ohledu musí
        spolehnout na své poradce. Viceguvernér má v&nbsp;okolí Sintaru stejné pravomoci
        jako novoamirský guvernér a ze svých činů se zodpovídá pouze jemu a králi
        Východního království (a sedmnácti bohům), přičemž má vzhledem k&nbsp;obtížím
        s&nbsp;komunikací velkou samostatnost, co se vlastní iniciativy a rozhodování
        týče.</p>
    <p>Kníže Sarni z Ireanu soustředil veškerou moc do Sintaru,
        všechny důležité suroviny se vozí sem, ke zpracování nebo uskladnění. Výrazně
        tak omezil rozvoj ostatních osad v&nbsp;okolí. V&nbsp;době studené války mezi
        Východní dálavou a Albireem zřídil pašeráckou stezku ve východní části
        Zelanských vrchů, kterou převážel zakázané zboží na sever, do Dračího Stínu a
        Nového Amiru. Mnohdy se nesmírně cenný náklad jen s&nbsp;obtížemi dostal ke
        svému příjemci a několikrát byl zkonfiskován, jelikož Albireo hlídalo své území
        bedlivě a často vysílalo rychlé jezdecké jednotky i na obhlídku do nepřístupných
        a neobydlených oblastí, jako jsou Zelanské vrchy. Občas pašerácká karavana
        zmizela úplně, a to v&nbsp;případě, že narazila na hyassa, kterým se jejich
        náklad kovových předmětů náramně hodil. Před třemi lety, kdy došlo
        k&nbsp;diplomatické dohodě se Svobodnými městy vedenými Albireem, se opět hlavní
        dopravní tepnou stala Královská řeka. Pašerácká stezka však dále slouží
        k&nbsp;přepravě některých předmětů a citlivých dokumentů, jež by se neměly
        dostat do rukou korským celníkům.</p>
    <div class=rámeček>
        <p class=přímá-řeč>5. klidna 840 – Nový guvernér</p>
        <p class=přímá-řeč>Před pěti dny prý dorazila do Nového Amiru královská listina, ve
            které Rioden II. pověřuje barona Engoltyho správou všech almendorských držav na
            Taře a za tímto účelem ho jmenuje guvernérem Východní dálavy. Zdá se, že bude
            navýsost nebezpečným soupeřem. Podle kontaktů z&nbsp;vyšších kruhů je to
            neobyčejně ctižádostivý muž, který už dlouho hledal svou cestičku nahoru. Na
            vrub jeho schopností můžeme patrně připsat velkou část nepříjemností, které se
            nám v&nbsp;poslední době staly ...</p>
        <p class=přímá-řeč>... Zdiboř po pečlivém a opatrném pátrání objevil, kdo z&nbsp;jeho
            společníků na výpravě za zbraněmi zradil. Jeden z&nbsp;mužů se nakonec přiznal,
            že za tučnou odměnu zanechával na stromech značky pro pronásledovatele. Navíc
            dostal amulet, o jehož účelu nic nevěděl. Blaten ho dal k&nbsp;prozkoumání
            jednomu známému alchymistovi, zapálenému vědci. Z&nbsp;téměř nečitelného
            sáhodlouhého traktátu vychází najevo, že dotyčný amulet láká z&nbsp;velké dálky
            psovité šelmy. Obávám se, že ještě mnoho takovýchto náhod najde obdobná
            vysvětlení ...</p>
        <p class=přímá-řeč>Úryvek z&nbsp;deníku lorda Firuna</p>
    </div>
    <p>Sintar je rozdělen na tři části – Přístavní čtvrť, Jeskyně
        mrtvých a samotné město. Přístavní čtvrť je rozlehlá, ale mnoho lidí zde
        nebydlí. Většina budov slouží k&nbsp;uskladnění zboží, čekajícího na svou další
        cestu. Poměrně hustě jsou v&nbsp;Přístavní čtvrti rozsety hostince, které
        většinou obývají posádky kotvících lidí. Atmosféra putyk zcela odpovídá jejich
        zákazníkům. Stoly a lavice jsou pořezané a probodané noži a nasáklé pivem nebo
        grogem, který už mnohokrát tekl spíše po podlaze než do hrdla, když některý
        z&nbsp;námořníků hasil svou žízeň příliš vysokým tempem. Z&nbsp;kuchyně vychází
        hustý bílý dým, zahalující nejbližší stoly a výčep do neproniknutelného oparu.
        Hosté se živě baví a ve dvou nebo třech skupinách na sebe námořníci vzrušeně
        pokřikují, zaujati karetní hrou zvanou Potopený koráb nebo některou
        z&nbsp;četných druhů hry v&nbsp;kostky. Mladá barmanka roznáší tácy
        s&nbsp;plnými půllitry a talíři fazolí a obratně se vyhýbá rukám chtivých
        chlapů, pokud&nbsp; </span>ovšem nemá
        v&nbsp;popisu práce být „milá k&nbsp;zákazníkům“. Za výčepem pak stojí zavalitý
        hostinský, tiše si vyměňující novinky s&nbsp;jedním z&nbsp;námořníků.</p>
    <p>Kromě hospod a skladů stojí ve čtvrti ještě domky rybářů,
        prosycené pachem ryb a rybího tuku. Přístavní mola pojmou bez problémů až třicet
        větších říčních člunů nebo okolo padesáti malých loděk. V&nbsp;docích severně od
        přístavu jsou místní loďaři schopni opravit jakoukoli závadu na lodi, která se
        jim dostane do ruky. Přístavem procházejí vojenské hlídky dnem i nocí a před
        sklady se vzácnějším zbožím stojí stráž. Až na několik výtržností ze strany
        námořníků, které jsou víceméně tolerovány a přehlíženy, je přístav klidným a
        tichým místem.</p>
    <p>Jižně od čtyři sta metrů dlouhé cesty spojující přístav
        s&nbsp;hlavní částí Sintaru leží Jeskyně mrtvých. Jedná se o spletitý a
        mnohaúrovňový komplex tunelů a prostorných podzemních sálů, do jejichž stěn
        zabíhají krátké, asi tři metry hluboké výklenky. Když vojáci Východní dálavy
        provedli první průzkum Jeskyní mrtvých, našli ve výklencích uložené kosti, lebky
        i celé kostry nějakých humanoidních tvorů. A protože mrtvých v&nbsp;této části
        Východní dálavy přibývalo rychlým tempem, rozhodl se tehdejší vládce Sintaru
        k&nbsp;využití Jeskyní mrtvých jako pohřebiště. Mrtvá těla se ukládají do
        výklenků, které se posléze uzavřou kameny a utěsní hlínou. Mrtví získali své
        místo ke svému odpočinku, kde mohli jejich těla v&nbsp;klidu spočinout a duše se
        odebrat k&nbsp;vzdáleným světům.</p>
    <p class="významné">Živí lidé se domnívali, že jejich problémy
        se&nbsp;zemřelými se využíváním Jeskyní mrtvých jako hřbitova vyřešily, a až do
        doby před deseti lety tomu tak bylo. V tom čase potkal voják ze zdejší posádky
        svého bratra. Na tom by nebylo nic divného, kdyby jej ovšem před čtrnácti dny
        neukládal k&nbsp;věčnému odpočinku do Jeskyně mrtvých. Duše zemřelého se snažila
        svému bratru něco říct, když v&nbsp;tom ho popadla velká bílá ruka a vtáhla do
        země. Voják se dlouho nemohl vzpamatovat z&nbsp;tohoto otřesného zážitku. Pak se
        zjevila duše nedávno zemřelého obchodníka na sintarském tržišti. Okolních lidí
        si nevšímala, hádala se s&nbsp;nějakou neviditelnou osobou, ale slovům nebylo
        rozumět. Přivolaná městská hlídka tržiště vyklidila a duše po několika minutách
        sama zmizela. Duše zemřelých, přestože je nikdo nevolal, se začali zjevovat čím
        dál častěji, zejména v&nbsp;okolí Jeskyně mrtvých, a obyvatelům města pomalu
        docházela trpělivost. Na jejich nátlak najal sintarský starosta lovce přízraků,
        skupinku dobrodruhů zaměřenou na hledání a zahánění myšlenkových bytostí zpět do
        jejich světa. Lovci přízraků prošli celý komplex Jeskyní mrtvých a všechny
        potulné duše vyhnali. V&nbsp;Sintaru zavládl klid a mrtví zase nechali živé být.
    </p>
    <p>Ovšem ne nadlouho. Půl roku po zásahu lovců přízraků probudil
        Sintar vysoký, zmučený výkřik, který patřil mladé ženě nedávno zavražděné při
        nájezdu skřetů. Její jekot se rozléhal ještě patnáct minut, než narychlo
        přivolaný theurg zahnal duši pryč. O měsíc později byl zaznamenán případ, kdy
        došlo k napadení člověka fyzicky. Kupec, vracející se se svým vozem taženým
        koněm domů po setmění, uviděl před sebou přízračnou postavu, která mu stála
        v&nbsp;cestě. Jelikož bylo již pozdě a kupec chtěl být již doma, tak jen něco
        nevrle vykřikl na překážející postavu a rozjel se přímo na ni, předpokládaje, že
        uskočí. Ale přízrak zůstal stát na svém místě a kupec jen užasle zíral, jak kůň
        uskakuje stranou a pravá část vozu projíždí skrze přízrak. Nešťastný muž
        popohnal svého koně a ujížděl k&nbsp;domovu, ale přízrak jej sledoval a než vjel
        do obydlené části Sintaru, dotkl se ho svou nehmotnou rukou. Kupec ucítil chlad
        smrti, nekonečně pomalu se rozlézající celým jeho tělem, zanechávající za sebou
        jen pustotu a šeď. Když přijel domů, byl napůl mrtvý a teprve po dvou měsících
        léčby a starostlivé péče byl schopen vstát z&nbsp;lůžka a věnovat se své práci.
        Od té doby duše mrtvých a přízraky Sintar již nikdy neopustily, přestože jsou
        patrná období, kdy jejich aktivita slábne a kdy naopak sílí. Veškeré nové pokusy
        lovců přízraků a kouzelníků ze Sintaru a okolí vedly pouze k&nbsp;dočasnému
        uklidnění situace, které ovšem nikdy netrvalo dlouho. Lidé se s&nbsp;dušemi
        mrtvých naučili žít a nebezpečným přízrakům se pečlivě vyhýbají. Nejznámější
        sintarský alchymista Gorsan prodává ochranné amulety, které duše zemřelých a
        přízraky bezpečně odpuzují a nutno říct, že obchod s&nbsp;nimi jen kvete./**
    </p>
    <p class=tajné>Celou záležitost s&nbsp;dušemi zemřelých má na svědomí
        zlodějská organizace, vedená sintarským pokladníkem, a alchymista Gorsan, velmi
        učený a ctižádostivý člověk. V&nbsp;Sintaru provozuje Školu věd magických a
        v&nbsp;jeho krámku s&nbsp;talismany lze zakoupit také opsané knihy sestavené
        klasiky čarodějnictví nebo theurgie. Gorsan postavil kolem Jeskyní mrtvých
        astrální bariéru, bránící duším zemřelých opustit přírodní úroveň Asterionu.
        Alchymista vyslýchá duše zemřelých, zda nevědí něco zajímavého o Arvedanech,
        skřetech, ukrytých pokladech či dění ve městě. Když například zemře voják při
        průzkumu orčí díry, Gorsan zjistí, co bylo příčinou jeho smrti a zda před ní
        neobjevil něco zajímavého. Duše vězněné bariérou se někdy vymknou kontrole a
        utíkají do města nebo přístavu, kde hledají pomoc živých lidí. Gorsan je ovšem
        očaroval kouzlem zmámení jazyka, takže je jejich řeč nesrozumitelná. Hrozivé
        přízraky, ubližující lidem v&nbsp;Sintaru, vznikají díky hněvu vězněných duší
        vůči Gorsanovi a ostatním trýznitelům a patří mezi nebezpečné bytosti ze
        Stínového světa. Boj s&nbsp;přízraky je poměrně obtížný, a proto starosta musí
        čas od času najmout lovce přízraků nebo jiné specialisty, aby Jeskyně mrtvých
        trochu vyčistili. Gorsan příležitostně uvolňuje bariéru a pouští vyslechnuté
        duše do Vnějšího světa. Největší zisky mají ovšem zloději a Gorsan
        z&nbsp;prodeje magických amuletů. Kdo chce v&nbsp;Sintaru klidně spát, musí si
        nějaký talisman pořídit a jelikož síla talismanu postupně vyprchá, zůstává
        stálým Gorsanovým zákazníkem.</p>
    <p class="významné">Magické talismany a amulety mají obvykle podobu přívěsku
        nebo váčku, který se nosí na krku. Cílem talismanů je chránit před určitým
        druhem nebezpečí, ať už fyzického nebo psychického, nebo naopak přinášet štěstí
        či pomáhat v&nbsp;různých činnostech. Většina dnešních alchymistů nedokáže
        vyrobit talismany s&nbsp;trvalým účinkem. Magenergie jejich výrobků postupem
        času bledne, jak se síla talismanu vyčerpává. V&nbsp;arvedanských dobách, soudě
        podle množství nálezů, se amulety s&nbsp;trvalým účinkem běžně vyráběly a byly
        obvyklou součástí tehdejšího života.</p>
    <p>Srdce Sintaru, městská část, leží asi sedm set metrů východně
        od pravého břehu Královské řeky na mírné vyvýšenině, z&nbsp;níž lze zrakem
        obsáhnout široké okolí. Stráž ve věži a na hradbách tak může spatřit každého,
        kdo míří do města směrem z&nbsp;Orčích jam nebo Rozlehlé pláně dlouho předtím,
        než k&nbsp;němu dorazí. Jádro Sintaru tvoří bytelná tvrz s&nbsp;kasárnami,
        Gorovým chrámem a vysokou věží, obehnaná pevnou hradbou. Při silnějších útocích
        se lidé z&nbsp;vnějších částí stahují pod ochranu těchto vnitřních hradeb, které
        se brání snadněji než hradby městské. Vnější části města se navzájem od sebe
        příliš neliší, všude stojí strohé kamenné domy bez ozdob v&nbsp;ulicích přísně
        rovných a dosti úzkých, v&nbsp;nichž se nemůže nepřítel nikam ukrýt a ani
        rozvinout své šiky. Stavitelé Sintaru kladli při jeho budování města důraz
        především na obranyschopnost, o čemž vypovídají i malé hradby na plochých
        střechách rohových domů, z&nbsp;nichž mohou lučištníci výborně ostřelovat
        přilehlé ulice. V&nbsp;Sintaru neexistuje chudinská čtvrť jako v&nbsp;ostatních
        městech, protože vojáci jakýkoliv náznak rodícího se podsvětí ničí. Navíc každý,
        kdo se chce v&nbsp;Sintaru usadit, musí disponovat určitou sumou peněz, jinak
        nedostane od starosty povolení k&nbsp;pobytu. Nemajetní lidé, ztroskotanci a jim
        podobní, žijí asi míli severně od městských hradeb v&nbsp;tzv. Žebráckém
        Sintaru, plném křivých dřevěných barabizen a drnových chatrčí. Původně stál
        Žebrácký Sintar hned pod městskými hradbami, ale kvůli zápachu a zvýšené
        kriminalitě ve městě byl zbourán a pak vypálen. Okolo vnějších čtvrtí Sintaru
        běží vysoká palisáda, která se postupně nahrazuje lepší a pevnější kamennou
        hradbou. Městská brána je jakousi menší pevností stráženou padesáti vojáky.</p>
    <p>V okolí města se kromě blízkého kamenolomu nenachází žádný
        důl ani naleziště kovů či drahých kamení. Zemědělské usedlosti kolem Sintaru se
        skládají většinou ze tří či čtyř statků a mají vztyčenou dřevěnou hradbu proti
        orčím a skřetím nájezdům. Většinu potřebných surovin a potravin Sintar dováží
        z&nbsp;ostatních měst jižní části Východní dálavy a zde se zpracovávají,
        uskladní a pošlou po Královské řece na sever, do Nového Amiru. Kromě vzácných
        věcí a surovin, které se v&nbsp;Dálavách vyskytují jen v&nbsp;této oblasti
        (např. lintir), jsou to hlavně potraviny, jelikož těch mají v&nbsp;Novém Amiru
        nedostatek. Mnoho lidí proto pracuje v&nbsp;řemeslných dílnách, skladech nebo
        dopravuje zboží. Nejvíce obyvatel Sintaru však nalezlo svou obživu
        v&nbsp;armádě. V&nbsp;Sintaru sídlí oddíly vycvičené speciálně pro přepady,
        výzvědné skupiny, stopaři, jízdní družiny, kopiníci a mnoho dalších speciálních
        vojenských oddílů. Rozmanitost jednotek je nezbytná za současných okolností, kdy
        přímo či nepřímo Sintar ohrožují minimálně tři různorodí nepřátelé. Jejich
        koordinaci zajišťuje a nejvyšší velení má na starosti rytíř královského vojska,
        baron Lansel. Ten patří k&nbsp;věrným stoupencům krále a se svou vysokou
        svalnatou postavou byl předurčen k&nbsp;vojenské kariéře. Ještě v&nbsp;Lendoru
        rozvinul své strategické schopnosti, které nyní hojnou měrou využívá. Je to
        víceméně protějšek Janoše Brukky ze Svobodných měst. Pod jeho velením Sintar
        neprohrál žádnou vážnější potyčku už téměř rok a vojáci v&nbsp;něj mají důvěru.
        Nápad spojit se s&nbsp;trpaslíky ze Zelanských vrchů proti hevrenům se zrodil
        v&nbsp;jeho hlavě a novou, velmi úspěšnou taktiku proti renegátským oddílům
        vedeným skřety vymyslel také on. Díky jeho strategickým a válečnickým
        schopnostem se může sintarský viceguvernér starat výhradně o správu jižní části
        Východní dálavy. S&nbsp;obranou města a výzvědnými úkoly pomáhá baronu Lanselovi
        Ilveth, který formálně zastává jednu z&nbsp;nižších funkcí v&nbsp;sintarské
        armádě. Ve skutečnosti má na starosti veškeré tajné akce vně i uvnitř města a
        všechny akce pod jeho vedením skončily úspěchem.</p>
    <p>Sintar si ovšem na svých prsou hřeje hada, kterým je jeho
        radní a městský pokladník Noskal. Nejenom, že řídí zlodějskou organizaci,
        v&nbsp;níž je spolčena většina nejbohatších obyvatel města, ale navíc pomáhá
        Šedým vlkům s&nbsp;pašováním arvedanských artefaktů. Noskal má řečnický dar a
        dovede skvěle argumentovat ve svůj prospěch, a tak přesvědčí většinu lidí
        s&nbsp;nimiž jedná, přestože jeho tvář nebudí důvěru. O správu města se stará
        zdánlivě pečlivě a obyvatelé Sintaru jsou s&nbsp;ním spokojeni. Baron Lansel a
        Ilveth už několikrát narazili na stopu vedoucí k&nbsp;Noskalovi, ten však vše
        obratně vysvětlil nebo zařídil, aby se stopa ztratila.</p>
    <p class=tajné>Vždy jednou za alden, v&nbsp;nepravidelných intervalech,
        vylézá po setmění z&nbsp;nedalekých jeskyní několik příšer, které decimují
        chudáky v&nbsp;Žebráckém Sintaru. Lidé z&nbsp;města se o tento problém příliš
        nezajímají, radní maximálně vyšlou vojenský oddíl spočítat mrtvé. Za celou
        záležitostí stojí velmi vlivná skupina podporovaná vládou, která se snaží
        zlikvidovat Žebrácký Sintar úplně.</p>
    <h2 id="Trhlinová pláň">C.16 Trhlinová pláň</h2>
    <div class=rámeček>
        <p class=přímá-řeč>Širá nekonečná pláň, po níž můžeš jet mnoho a mnoho dní bez toho,
            aby se linka obzoru jen nepatrně zvlnila. Sedíš v&nbsp;sedle koně rychlého jak
            vítr a na celém těle cítíš svěží vánek, který mírně ohýbá nejvyšší stvoly trav.
            Ano, tak vypadá ráj.</p>
        <p class=přímá-řeč>Slova hevrenského válečníka</p>
    </div>
    <p>Kraj Dálav na jih od Albirea a na východ od Zelanských vrchů
        je zcela ve znamení širých plání rozprostírajících se od obzoru k&nbsp;obzoru,
        jejichž celistvost narušují pouze úzké rokle nazývané trhliny. Ty vznikly
        v&nbsp;době Velkého zemětřesení, když utíkaly zbytky Arvedanů na Lendor. Trhliny
        velmi komplikují cestu přes pláň, protože většinou nemají schůdné svahy, a tak
        si někdy vynutí i mnohahodinové zajížďky v&nbsp;krajině rozpálené sluncem. Malé
        a úzké trhliny bývají mnohdy zrádné, jelikož jejich okraj spatří nezkušený
        poutník až v&nbsp;momentě, kdy na něm stojí, a to bývá leckdy dost pozdě. Plání
        vede několik stezek, které zkracují cesty přes trhliny za pomocí provazových a
        dřevěných mostů (většinou ve formě několika vedle sebe položených a zajištěných
        kmenů). Ovšem najít tyto cesty není jednoduché, protože v&nbsp;husté trávě
        rychle zarůstají a necvičený zrak je snadno přehlédne. Navíc v&nbsp;drsném
        podnebí mosty rychle chátrají a musí se opravovat, jinak se zřítí do trhliny se
        vším, co na nich zrovna stálo. Odvážní cestovatelé, kteří rádi riskují,
        přeskakují v&nbsp;užších místech trhliny na koni. Pokud se ovšem skok nepodaří,
        jezdec i kůň naleznou smrt na dně rokle. Významnou stezkou je také stará
        arvedanská cesta jdoucí jihozápadním směrem od Měsíční řeky, i tu však Velké
        zemětřesení poznamenalo a na několika místech přerušilo velkou trhlinou.</p>
    <p class=tajné>Svobodná města se s&nbsp;Východní dálavou dohodla na
        opravě arvedanské cesty, vybudování pevných kamenných mostů přes trhliny a
        výstavbě nových dlážděných cest, jako přípojek k&nbsp;hlavní komunikaci. Tato
        situace se zejména na jihu krajně nelíbí hevrenům, a tak dobrodruzi chránící
        dělníky, kameníky a geometry mají plné ruce práce, nehledě na nepředvídatelné
        události v&nbsp;podobě všudypřítomných příšer, orků a skřetů.</p>
    <p class="významné">V dobách Rubiského knížectví stávalo v&nbsp;Trhlinové
        pláni několik menších měst a pevností, které až na výjimky skončily na dně
        trhlin. Přestože již byly obsazeny skřety, mnohé z&nbsp;pokladů a arvedanských
        artefaktů se jim nepodařilo odvézt na jih a zůstaly tak pohřbeny pod sutinami.
        Některé skrýše našly národy Podzemní říše, ty ovšem nedokázaly využít možností
        arvedanské magie a alchymie, a tak shromažďují artefakty spíše pro jejich krásu.
        Zbytky stále leží zasypány hlínou a čekají, až někdo opráší jejich bývalý lesk a
        uvolní jejich kouzla.</p>
    <p>Trhliny nejsou tak pustým místem, jak by se na první pohled
        mohlo zdát. V&nbsp;mnohých ústí chodby, patřící ke komplexu jeskyní Podzemní
        říše, a slouží jako úkryt orkům, goblinům nebo kadarům. Také skřeti, poté co
        byli vyhnáni z&nbsp;Dálav, využívají trhliny jako úkrytu pro své špióny,
        sabotérské oddíly a přepadové skupinky. V&nbsp;mnoha případech stojí zkušený
        skřetí voják v&nbsp;čele skupiny orků nebo goblinů a vybírá cíle jejich přepadů.
        S&nbsp;kadary skřeti, orkové i goblini válčí, jelikož se navzájem k&nbsp;smrti
        nenávidí. V&nbsp;trhlinách se usazují také různí podivíni, poustevníci žijící
        asketickým životem nebo třeba čarodějové připravující se na ovládnutí světa.
        Zkušení průvodci Trhlinovou plání při nedostatku vody dokáží najít na dně trhlin
        místa, ze kterých po krátkém kopání vytryskne pramen křišťálově čisté vody. Na
        některých místech se však voda nedá nalézt vůbec. Když ovšem na pláně dorazí
        vzácný déšť, do roklin stéká voda ze širokého okolí, která jen pomalu mizí a
        která jejich obyvatelům řádně znepříjemňuje život.</p>
    <p class=tajné>Také družinu může potkat nepříjemnost v&nbsp;podobě
        náhlého deště. Při průzkumu jeskyní v&nbsp;trhlině si včas nevšimnou, že nahoře
        zuří bouřka a vchod se začíná zalévat vodou. Brzy začne povážlivě zatékat do
        všech chodeb a dobrodruzi musí bojovat s&nbsp;rozběsněným živlem o holý život.
        Z&nbsp;jeskyní může vést druhý, patřičně skrytý východ, nebo taky ne a přijde
        čas na ukázku jejich plaveckých a potápěčských schopností.</p>
    <p>Lidé žijí na pláni většinou v&nbsp;malých osadách, kolem
        nichž jsou roztroušeny statky s&nbsp;ohradami plnými dobytka. Po pláních
        pobíhají divocí buvoli a koně, které místní honáci loví a zařazují do svých
        stád. U cest stojí občas osamělý hostinec, připravený poskytnout znaveným
        poutníkům občerstvení a ubytování. Služby hostinců využívají zejména kupci se
        svými karavanami, které vede zkušený, zdejšího kraje znalý průvodce. U
        důležitých mostů a průsmyků stojí malé vojenské stanice, sledující veškerý pohyb
        na pláni. Jízdní oddíly čas od času vyjíždějí na obhlídku kraje a pěší oddíly
        prozkoumávají přilehlé trhliny.</p>
    <p>Pro Trhlinovou pláň jsou charakteristická stáda divokých
        koní, čítající několik desítek kusů. Samozřejmě, že tato nádherná zvířata
        nezůstala přistěhovalci nepovšimnuta. Hned, co se jakžtakž vypořádali se skřety,
        začali trhlinové mustangy lovit a krotit. Cena jednoho takového koně dosahuje
        pěti až desetinásobku ceny koně obyčejného.</p>
    <h3 id="Pláň vlků">C.16.1 Pláň vlků</h3>
    <p>Pláň vlků je poslední severní výspou rovinatých krajů.
        V&nbsp;Pláni vlků nenajdete mnoho trhlin, jak je tomu na východ od Královské
        řeky, zato jsou zde všude roztroušena osamělá skaliska, vzdorovitě čnící nad
        prázdnou rovinou. V&nbsp;celé pláni roste bujná tráva, která ji pokrývá
        jednolitým zeleným kobercem, jelikož zde prší častěji než v&nbsp;jiných částech
        Trhlinové pláně. U břehu Královské řeky se výška porostu prudce zvýší a
        několikacentimetrová stébla přenechají své místo dvoumetrovým travinám a rákosu.
        Mimo ni zde roste mnoho rozličných druhů bylin. Zvláště v&nbsp;ovocnových a
        větrncových dnech dostává stálezelená pláň pestrobarevný nádech, kdy rozkvétá
        většina zdejších rostlin. Není proto divu, že tato místa vyhledávají alchymisté,
        pátrající po nalezištích velmi vzácných surovin pro své magické lektvary. Nejsou
        však jedinými, kteří se o zdejší bohatou flóru zajímají. Různí léčitelé,
        hraničáři nebo vesnické vědmy sbírají a suší některé z&nbsp;rostlin, aby později
        mohli využít jejich léčivých a bolest tišících účinků.</p>
    <p>Typickým zvířecím obyvatelem pláně jsou vlci. Žijí ve
        smečkách v&nbsp;počtu deseti až pětadvaceti kusů a potulují se krajinou. Ve dne
        jsou dost plaší a drží se z&nbsp;dosahu lidí, ale v&nbsp;noci přicházejí blíž
        k&nbsp;jejich usedlostem a často zadáví malého buvola v&nbsp;ohradě nebo
        zakousnou a odnesou několik slepic či hus přímo ze dvora. Lidé líčí na vlky
        pasti a hlídají i v&nbsp;noci svá stáda, ale vlky ani tato skutečnost neodradila
        a dál pokračují ve svých nočních návštěvách.</p>
    <div class=rámeček>
        <p class=přímá-řeč>Ormán</p>
        <p class=přímá-řeč>Ormán je vysoký asi 30cm, má rýhovaný a hustě listnatý stonek.
            Listy jsou velmi drobné (čárkovité), žlutobíle květy s bílými okvětními lístky
            výrazně voní.</p>
        <p class=přímá-řeč>Nejrozšířenější použití ormánu je k&nbsp;tišení bolesti, a to jak
            vnitřních orgánů, tak otevřených ran. Pomáhá také udržet koncentraci a bezpečně
            ovládat celý organismus, proto jej často užívají lučištníci, kouzelníci a
            šermíři před důležitým bojem.</p>
        <p class=přímá-řeč>Pihovatka</p>
        <p class=přímá-řeč>Pihovatka je vcelku nenápadná, 30 cm vysoká rostlina s&nbsp;úzkými
            listy a tenký stonkem. Ovšem jakmile dozrají ze světle zelených květů temně rudé
            bobule, začne pihovatka budit pozornost.</p>
        <p class=přímá-řeč>Prostý lid léčí zředěnou šťávou z&nbsp;několika plodů pihovatky
            nemocný dobytek. V&nbsp;mírných dávkách se používá tato šťáva i k&nbsp;léčení
            lidí, zejména chorob trávicích orgánů. Ale už o něco větší množství je pro
            lidský organismus smrtelné, a tak se není čemu divit, že pihovatka se stala
            základem několika jedů, z&nbsp;nichž nejznámější je Zlé oko.</p>
        <p class=přímá-řeč>Z&nbsp;asterionských herbářů</p>
    </div>
    <p>Dominantou tohoto kraje je Vlčí hůrka, velký kopec
        vyčnívající z&nbsp;planiny přibližně v&nbsp;jejím středu. Na jejím vrcholu stojí
        letitá šedá věž, pamatující časy Rubiského knížectví. Tehdy byla Pláň vlků
        neobydlenou a ničím nevýznamnou pustinou. Po její zemi se proháněla stáda
        divokých buvolů a koní, předků trhlinových mustangů. Když boje s&nbsp;Kharem
        Démonem propukly v&nbsp;plné síle a někteří z&nbsp;Arvedanů začali odcházet na
        sever, vytlačili tito přistěhovalci mnoho divošských a barbarských kmenů
        z&nbsp;jejich území. Jeden z&nbsp;těchto kmenů se usídlil i nedaleko Vlčí hůrky
        a začal lovit trhlinové mustangy.</p>
    <p>Zpočátku byli koně pro barbary pouze zdrojem masa. Postupně
        však přišli na způsob, jak tyto zvířata podmanit své vůli, a tak se z&nbsp;nich
        stali jezdci na koních. Koně byli symbolem jejich síly, důkazem jejich odvahy a
        spolu s&nbsp;bojovníkem vytvářeli nerozdělitelnou dvojici. Válka na jihu ovšem
        postupovala čím dál více na sever a přicházeli sem stále noví a noví
        přistěhovalci. Nakonec byli donuceni odejít až do Pláně vlků, jelikož země na
        jihu už byly pod kontrolou skřetů. Místním obyvatelům se nelíbilo, že Arvedané
        obsazovali zdejší kraj podle své vůle a narušovali jedinečnou neporušenou rovinu
        kamennými stavbami a hlubokými jámami v&nbsp;zemi, kterým říkali doly. Jezdci na
        koních se tomu bránili a bojovali s&nbsp;přivandrovalci, ale moc Arvedanů byla
        tehdy ještě nesmírná a boj s&nbsp;nimi byl předem prohraný.</p>
    <p>Těm z&nbsp;jezdců, kteří přežili líté boje, nakonec nezbylo
        nic jiného, než ústup do Zelanských vrchů, kde se spojili s&nbsp;ostatními
        pohanskými kmeny, a vytvořili národ hevrenů. Arvedané mezitím založili
        v&nbsp;dnešních Dálavách Rubiské knížectví a vystavěli významné obchodní město
        Albireo. Kromě jiného zbudovali v&nbsp;té době i věž na vrcholku Vlčí hůrky,
        jako hlásku chránící okolí před nájezdy. Ale čas šel neúprosně dál a přišel pád
        arvedanských knížectví. Pohanské kmeny se, více z&nbsp;nutnosti než ze sympatií,
        přidaly na stranu skřetů a společnými silami Arvedany rozdrtily. Skřeti dál
        pronásledovali zbytky jejich armád, hevreni se ale vrátili zpět do svých plání.
    </p>
    <p>Pak přišlo Velké zemětřesení. Země otvírala své hlubiny a
        mnozí lidé se vydali nedobrovolně zkoumat dna trhlin a puklin, které vznikaly a
        opět se uzavíraly. Po třech dnech konečně ustaly i poslední malé otřesy. Vše
        v&nbsp;Pláni vlků se změnilo. Z&nbsp;kamenných staveb Arvedanů zůstala zachována
        pouze šedá věž na Vlčí hůrce. Některé z&nbsp;trhlin se neuzavřely a dodnes hyzdí
        jinak celistvou pláň. Mnoho koní skončilo svůj život podobně jako lidé na dně
        trhlin. Ovšem ducha jezdců koní nelze snadno zlomit. Znovu povstali a dlouho
        žili nerušeně na svých pláních.</p>
    <p>A pak přišli lidé ze Čtyř království. Hevrenští bojovníci se
        bez boje otočili, opustili svá uzemí a odjeli na koních do Velké roviny. Ať se
        to zdá jakkoliv nepochopitelné, vzhledem k&nbsp;jejich minulosti, skutečně se to
        stalo. Tím záhadným prvkem, který je k&nbsp;tomu přinutil, bylo dávné proroctví
        chromého básníka Santilla, legendární postavy hevrenské historie. V&nbsp;den,
        kdy se setkali lidé s&nbsp;hevreny na Pláni vlků, zuřila na obloze nezvyklá
        bouře. Jeden z&nbsp;osadníků odpovídal popisu starce z&nbsp;proroctví a když
        chtěli hevrenští jezdci zaútočit na vetřelce, nejsmělejšího z&nbsp;nich zasáhl
        blesk a než jeho tělo stačilo dopadnout k&nbsp;zemi, proměnilo se v&nbsp;popel,
        který rozfoukal kvílící vítr. Tehdy pochopili, že se nemohou stavět proti mlýnům
        osudu a odjeli z&nbsp;Pláně vlků. Zbytek historie již dobře znají i místní lidé.
        Osadníci dorazili až k&nbsp;úpatí Zelanských vrchů a před šedesáti lety se
        začalo se stavbou Trniště, města u Vlčí hůrky.</p>
    <p class="významné">V&nbsp;Santillově proroctví se praví, že ze severu se
        objeví malí bílí muži, oblečeni v&nbsp;železe a za nimi je bude následovat
        jejich lid. Jejich vůdcem bude bezvousý stařec ve žluté říze, který přijde
        uprostřed ohromné bouře a z&nbsp;rukou mu budou šlehat blesky. Nebude se nikoho
        ptát, tak jako se neptá posel smrti své oběti, zda chce zemřít či ne, a vezme si
        vše, co se mu zlíbí. Každý, kdo se mu odváží postavit, bude sražen k&nbsp;zemi
        bleskem a spálen na popel. Ale když synové větru odejdou a zanechají kus své
        země starci, který vládne bleskům, bouře zmizí a oni se dožijí zítřejšího
        rána.</p>
    <p>Jak už bylo dříve řečeno, šedá věž na vrcholku Vlčí hůrky je
        jedinou zachovanou arvedanskou stavbou v&nbsp;Pláni vlků. Někde můžete ještě
        spatřit ruiny dávných staveb nebo hromadu kamení, poslední památky dávného
        osídlení, ale jiná zachovalá stavba než šedá věž tu není. Dlouho nebyla
        obydlena, teprve nedávno zde našel domov a místo k&nbsp;práci alchymista Merkim.
        Věž má tři nadzemní podlaží a dvě podzemní, do nichž se schází schodištěm
        ukrytým pod těžkými padacími dveřmi ve vstupní místnosti. Ve třetím patře, jež
        je ve výšce asi dvanácti metrů, vede malá chodba na ochoz, lemující dokola celou
        věž. Na ochozu začíná úzké točité schodiště šplhající na samý vrchol věže, který
        je plochý a lemovaný půl metru vysokým cimbuřím. Merkim v&nbsp;podzemí věže
        experimentuje s&nbsp;vlkodlaky, jež se mu podařilo chytit, a snaží se zcela
        pochopit průběh lykantropie, nemoci proměňující lidi ve vlky. Zkouší na nich
        různé lektvary a masti, pomocí niž by získal plnou kontrolu nad jejich myšlením.
        Vytí týraných tvorů proniká až do Trniště a lidé ve strachu zajišťují dveře
        svých domů a označují se ochranným znamením některého z&nbsp;bohů.</p>
    <p class="významné">V&nbsp;okolí Vlčí hůrky se nachází velmi hustý porost
        jistého trnitého keře. Tato dřevina dorůstá výšky až dva metry, má světle hnědou
        hladkou kůru a ostré, zahnuté trny, které snadno dokáží rozškrábnout lidskou
        kůži a proniknout hluboko do těla. Proto místní lidé pojmenovali keř vlčí spár.
        Rány od trnů se špatně hojí a trvá někdy i měsíce, než zmizí úplně. Trny jsou
        duté a uvnitř každého z&nbsp;nich je čirá tekutina.</p>
    <p class=tajné>Někdy se stane, že se špička trnu ulomí a tekutina vnikne do
        rány. Pokud dojde ke smíšení krve a sekretu z&nbsp;trnu tohoto keře, může takto
        zraněný člověk onemocnět lykantropií. Právě keř vlčí spár je důvodem, proč se
        krajem potulují smečky vlků. Nikde jinde na Taře nenaleznete žádnou volně žijící
        psovitou šelmu. Avšak po Pláni vlků pobíhá hned několik desítek vlků se
        stříbrošedou srstí. Všichni byli kdysi lidé, ale po poranění trnem vlčího spáru
        se z&nbsp;nich stali vlkodlaci. Ze začátku se nemocný člověk mění ve vlka jen za
        svitu měsíce v&nbsp;úplňku a v&nbsp;této fázi se dá ještě snadno léčit. Později
        ovšem přichází proměna ve vlka s&nbsp;každým západem slunce a zpět do lidské
        podoby se člověk mění až s&nbsp;úsvitem. Nakonec, v&nbsp;poslední fázi, je
        vlkodlak uvězněn ve vlčím těle nadobro. Ještě ve druhé fázi lze průběh nemoci
        zvrátit, ale případ uzdravení vlkodlaka v&nbsp;třetí fázi není znám. Lykantropii
        mohou přenášet také samotní vlkodlaci. Lidé žijící v&nbsp;Pláni vlků pouze tuší
        spojitost mezi vlčím spárem a smečkami vlků.</p>
    <div
        style="BORDER-BOTTOM: windowtext 0.5pt solid; BORDER-LEFT: windowtext 0.5pt solid; BORDER-RIGHT: windowtext 0.5pt solid; BORDER-TOP: windowtext 0.5pt solid; PADDING-BOTTOM: 1pt; PADDING-LEFT: 4pt; PADDING-RIGHT: 4pt; PADDING-TOP: 1pt">
        <p class="přímá-řeč">
            Zpráva 413 králi Východního království –
            Předmět: Pláň vlků <o:p></o:p></B>
        </p>
        <p class="přímá-řeč">Dne 3.,2. úmorového aldenu roku 782 jsem
                vyslal skupinu dvaceti ozbrojených mužů na průzkum planin západně od Královské
                řeky, asi 60 kilometrů od města Kor. Při akci tito muži narazili na smečku
                stříbrosrstých vlků. Smečka mé muže sledovala až do západu slunce, pak zmizela.
                Skupina se utábořila a udržovala předepsané hlídky. O půlnoci bylo tábořiště
                napadeno vlky. Patrně tou smečkou, která je předtím sledovala. Po boji zůstalo u
                tábořiště pět mrtvých lidských těl. Boj přežilo 17 vojáků, někteří ovšem
                s&nbsp;četnými ranami a šrámy. Přebývající dvě těla měla na sobě otrhané špinavé
                šaty. Jeden z&nbsp;nich připomínal již 12 let ztraceného syna starého guvernéra.
                Myslím, že zde došlo ke konfrontaci s&nbsp;vlkodlaky, tak jak je známe
                z&nbsp;Lendoru, ovšem tito byli větší a nebezpečnější. Přikládám výpověď jednoho
                z&nbsp;vojáků, který se průzkumu zúčastnil.
        </p>
        <p class="přímá-řeč">
            „...rozbili sme tábor a Breg měl první
                hlídku. Všichni sme byli kapánek poplašený těma vlkama tam venku, ale taky sme
                byli pěkně unavený. Nevim přesně kdy, ale mohlo bejt kolem půlnoci, když nás ty
                bestie napadly. Rvali sme se s&nbsp;nima jak lvi, ale bylo jich dost. Pak sem
                uviděl, jak jeden velkej prokous Kimárovi krk. Řeknu vám, byl to dost hnusnej
                pohled. Kimár byl kámoš, měl jsem ho rád. Vždycky s&nbsp;nim byla sranda. Umřít
                ale musí každej. Na mě se začalo sápat další vlčisko, tak sem se probral, ohnal
                se mečem, sek ho a nakonec sem ho zapích. Až byli mrtvý&nbsp; </span>dva
                vlci, vostatní se rozutekli pryč.
                Spočítali sme svý zraněný a mrtvý a mrtvejch bylo vo dva víc. Museli to bejt ty
                dva vlci, jinak to nejni možný.“
        </p>
    </div>
    <h3 id="Trniště">
            C.16.2 Trniště</h3>
    <p>Nedaleko od Vlčí hůrky, severovýchodním směrem, leží městečko
        Trniště. V&nbsp;současné době si na něj činí nárok Sintar, ovšem mnoho místních
        lidí chová sympatie spíše k&nbsp;lordu Firunovi než k&nbsp;sintarskému
        viceguvernérovi. Ve městě žije necelá tisícovka obyvatel a v&nbsp;jeho blízkém
        okolí je několik desítek zemědělských usedlostí a statků. Dál od města, na širé
        pláni, se prohánějí už jen smečky vlků.</p>
    <p>Obyvatelé Trniště jsou uzavření, nespolečenští a málokterý
        cizinec si zvykne na místní stísněnou atmosféru. Lidé jsou tiší, mluví jen málo
        a nikdy ne nahlas, dokonce i v&nbsp;místních hospodách je zábava málo živá a
        opilci mlčenliví. První osadníci, kteří zakládali Trniště, pocházeli
        z&nbsp;Roktarského hrabství, zaostalého kraje na severozápadě Almendoru, o němž
        se vypráví podivné a často děsivé zkazky. Roktarská údolí obývají proměněnci,
        dříve lidé a dnes jen divoká zvířata, a na rozsáhlých blatech v&nbsp;tomto
        hrabství žijí mokřani, podivní tvorové bažin, způsobující úhyn dobytka a otravu
        studní. Není se tedy čemu divit, že se úzkost a strach, ale i jakýsi druh
        odolnosti proti nadpřirozenu, tak hluboko vryly do duší všech, kteří odtud
        pochází.</p>
    <p>Snad to byl osud, snad trest všemohoucích bohů či slepá
        náhoda, co vedlo kroky roktarských osadníku na Pláň vlků. Ani zde nemohou
        v&nbsp;klidu a bezpečí před hrůzami, kterým nerozumějí, obdělávat svá pole a žít
        své obyčejné životy. Brzy po dostavbě Trniště se objevili první nemocní trpící
        lykantropií a v&nbsp;té době opustilo městečko mnoho lidí. Někteří však zůstali
        a pozvolna se učili s&nbsp;lykantropy žít, vždyť to byli jejich vlastní
        příbuzní. Přeměna do posledního stádia, kdy už nelze vůbec opustit vlčí tělo,
        trvá někdy i desítky let a občasné přeměny za úplňku nebo jasné a chladné noci
        dokázali místní lidé tolerovat. Ne nadarmo jim v&nbsp;žilách kolovala roktarská
        krev. Ti, kteří se ještě nenakazili, se musí ovšem chránit kouzly, dobrými
        znameními a bylinkami. Právě proto je pro zdejší usedlíky tak důležitý
        alchymista Merkim, v&nbsp;jehož herbáři lze najít stovky vhodných rostlin a
        jejich využití pro tyto účely. Ovšem jeho pokusy na lykantropech prováděné ve
        sklepeních věže na Vlčí hůrce pobuřují veřejné mínění a pomalu se naplňuje
        kalich trpělivosti Trnišťanů. Vlci na pláních patrně budou výt celou noc, až do
        něj dopadne poslední kapka a zášť a hněv ukončí Merkimův život.</p>
    <p class=tajné>Jeden z&nbsp;vlkodlaků, který je ve druhé fázi nemoci,
        utekl z&nbsp;Merkimovy věže a rozhodl se pomstít jemu a jeho přisluhovačům za
        nelidské mučení a dny strávené za mřížemi. V&nbsp;Trništi se začaly objevovat
        mrtvoly s&nbsp;prokousnutým hrdlem, v&nbsp;jejichž ranách byla vložena
        nejúčinnější rostlina působící proti vlkodlakům, vlčí mor nebo též vlčí zhouba.
        Lidé jsou vystrašení, pokud to u nich ještě vůbec jde, a kruh kolem Merkima se
        pomalu zužuje.</p>
    <p>Cizinec si musí v&nbsp;Trništi připadat velmi zvláštně a
        pokud nemá pro strach uděláno, brzy toto doupě vlků rychle opustí. Obrovští
        stříbrosrstí vlci pátrají po potravě v&nbsp;setmělých ulicích městečka, lidé
        jsou podivínští a navíc se čas od času ozve z&nbsp;plání táhlé vytí
        připomínající nářek mučeného. Nikdo zde nezůstává déle, než je nezbytně nutné,
        leda by se stal jedním z&nbsp;vlkodlaků. Před válkou s&nbsp;Albireem se vláda
        celkem úspěšně snažila o vyhubení vlkodlaků nebo alespoň o udržování jejich
        počtu na rozumné úrovni, nyní se ale zaměřuje spíše na boj se škůdci ve
        vlastních řadách, s&nbsp;příznivci Orlích poutníků. V&nbsp;Trništi to platí
        obzvlášť.</p>
    <p>Trniště bylo původně budováno tak, aby se dvě největší ulice
        křížily na náměstí uprostřed městečka. Během let ovšem byla severní ulice
        zastavěna domy a východní ulice se od původního směru, kterým vedla, stále více
        odchylovala, jak přibývalo postavených domů a chalup v&nbsp;této části města.
        V&nbsp;současné době je situace asi taková, že severní ulice neexistuje a
        východní se po padesáti metrech stáčí na severovýchod. Domy jsou postaveny
        převážně ze dřeva, které se ovšem musí dovážet ze Staré štoly, protože
        v&nbsp;Pláni vlků žádné stromy nerostou. Budovy stojící nejblíže náměstí a tedy
        i nejstarší, mají kamenné základy. Kámen na jejich stavbu se také musel dovážet,
        ale v&nbsp;tomto ohledu se situace zlepšila, neboť nedaleko Vlčí hůrky byl
        založen malý kamenolom.</p>
    <p>Lidé z&nbsp;Trniště se živí převážně zemědělstvím a chovem
        dobytka, někteří pracují také v&nbsp;blízkém kamenolomu. Ve městě nežije kromě
        starého ševce žádný řemeslník, a tak jsou zdejší lidé odkázáni na svépomoc nebo
        putující kupce. Ti však většinou přes Trniště nechodí, neboť tudy nevede žádná
        důležitá obchodní cesta. V&nbsp;poslední době se někteří obyvatelé začali živit
        sběrem bylin, které prodávají alchymistovi Merkimovi. Ten nemá čas běhat po
        pláni a trhat kytky, protože jeho temný výzkum s&nbsp;lykantropy jej zcela
        pohltil.</p>
    <p>Přestože zdejší lidi tajemství jejich identity hodně
        sbližuje, najdou se i otázky, v&nbsp;nichž se naopak zásadně neshodnou. Jednou
        z&nbsp;nich je i politická orientace městečka. Trniště patří k&nbsp;Východní
        dálavě, ale jsou zde silné proalbirejské nálady. V&nbsp;čele města stojí baron
        Kreš, pro mnohé obyvatele Trniště jen figurka Sintaru, se kterou lze výborně
        manipulovat. V&nbsp;úřadu je již něco přes čtyři roky. V&nbsp;době odtržení
        Albirea potlačil spolu s&nbsp;dalšími stoupenci Sintaru zdejší povstání, čímž si
        nadělal mezi obyvateli dosti nepřátel. Po této události zřídila sintarská správa
        v&nbsp;Trništi stálou posádku dvaceti mužů, kteří se rychle adaptovali na zdejší
        podmínky a nejednomu z&nbsp;nich už v&nbsp;žilách koluje lykantropí krev.
        Velitelem posádky byl jmenován Hor, statečný muž a výborný bojovník, který se
        v&nbsp;Trništi narodil. Při nedávné obraně městečka před rozdivočelou smečkou
        jej pokousal jeden z&nbsp;vlků. Horovo zranění je vážné a už více jak alden leží
        na lůžku, zmítán vysokými horečkami, a tak nemůže vykonávat své povinnosti. Toho
        využili starostovi odpůrci a zorganizovali tajný spolek a v&nbsp;černých
        pláštích s&nbsp;bílými maskami mu škodí a terorizuje jeho přívržence. Část
        vojenské posádky je na jejich straně, a tak proti nim dosud nebyl podniknut
        žádný rázný krok.</p>
    <h3 id="Velká rovina">C.16.3 Velká rovina</h3>
    <p>Na jih od Pláně vlků uzavírají Zelanské vrchy a Královská
        řeka rozlehlý rovinatý kraj. Velká rovina je celá porostlá tmavě zelenou
        travinou, dorůstající maximálně do výšky deseti centimetrů, která vytváří velké
        trsy kruhového tvaru. Povrch pláně tak připomíná nazelenalou tvář dryád hustě
        pokrytou pihami. Velkou rovinu nikde nepřerušují větší trhliny, ovšem několik
        menších&nbsp; </span>můžeme spatřit i zde. A tak
        jedinou věcí, která narušuje celistvost této pláně, je Martenova řeka, tekoucí
        ve střední části Velké roviny ze Zelanských vrchů směrem na východ.</p>
    <p>Od počátku věků byla Velká rovina osídlena domorodými kmeny.
        Arvedané při zakládání Rubiského knížectví většinu z&nbsp;nich zahnali do
        Zelanských vrchů, domorodci se však po čase vrátili zpět. V&nbsp;té době již
        měla arvedanská vojska plné ruce práce s&nbsp;armádami Khara Démona a o
        okrajovou záležitost s&nbsp;domorodci se nezajímali. Po Velkém zemětřesení
        obsadili tuto pláň hevreni a zůstali jejími pány víceméně až dodnes.</p>
    <p>Severní část Velké roviny až po Martenovu řeku (pojmenovanou
        po známém cestovateli a objeviteli nových krajů, který se před čtyřiceti lety
        ztratil v&nbsp;Divoké pláni) patří k&nbsp;Východní dálavě už přes sedmdesát let
        a je poměrně bezpečným krajem. Skřeti tuto zemi byli nuceni opustit, neměli
        dostatek mužů ani zbraní, aby ji udrželi, a hevreni na svých koních z tohoto
        kraje odešli dobrovolně sami. Na lidská sídliště lze ve Velké rovině narazit jen
        zřídka, výjimku tvoří úpatí Zelanských vrchů nebo levý břeh Královské řeky,
        v&nbsp;srdci pláně nežije nikdo. Kraj jižně od Martenovy řeky je zemí nikoho.
        Sintarští vojáci zde zatím nedokázali udržet stálou posádku na žádném
        z&nbsp;míst, kde začali budovat pevnosti. Vždy byli napadeni a vyhnáni
        hevrenskou jízdou, která svými útoky rozvrátila pevnůstky a donutila přeživší
        vojáky k&nbsp;ústupu, který se často změnil ve štvanici. Tento hon je o to
        strašnější, že se ve Velké rovině nelze nikam schovat. Každá vzpřímená postava
        je vidět na několik kilometrů daleko, takže nezbývá než utíkat a utíkat.</p>
    <div class=rámeček>
        <p class=přímá-řeč>11. deštna 839 - Návrat od hevrenů</p>
        <p class=přímá-řeč>Včera jsem se vrátil z výpravy, která by měla zabezpečit naše
            jižní křídlo. Téměř nikdo o ní nevěděl, aby se vše utajilo před almendorskými
            špiony. Podařilo se nám uzavřít spojenectví s hevreny!</p>
        <p class=přímá-řeč>Velký podíl na tom má Dravoš Brukka. Po Janošově útěku ho hevreni
            vychovávali a stále má mezi nimi mnoho přátel a známých. Přesto nebyla jednání
            jednoduchá. Zavázali jsme se, že budeme všemi prostředky bránit přílivu nových
            osídlenců do Velké roviny a té části Zelanských kopců, ve které leží hevrenské
            vesnice a kudy většinou putují. To znamená pevné hranice v případě rozšíření
            Svobodných měst a pomoc v boji proti Sintaru. Za to nám náčelníci slíbili
            zesílit nájezdy na okolí Sintaru a vázat tak velkou část královské armády, aby
            nemohla vyrazit na Albireo ...</p>
        <p class=přímá-řeč>... Náčelníci trvali na jednání přímo se mnou, a tak jsem se musel
            podřídit. Cesta na jih proběhla bez problémů. Utajení bylo úspěšné, nedošlo k
            žádným incidentům. Zato při návratu jsme zažili dobrodružství až až. Jen díky mé
            a Dravošově zkušenosti se nám podařilo vyhnout se léčce, kterou na nás byla
            nastražená, a proklouznout hustou sítí stráží a špionů, která nám měla zabránit
            v průchodu do Albirea.</p>
        <p class=přímá-řeč>Původně plánovaná cesta přes Pláň vlkodlaků nebyla možná kvůli
            zesíleným jízdním hlídkám. Museli jsme přes Sintar, kde se nám nejspíš už u
            brány pověsil na záda nějaký špicl, a když jsme se začali shánět v Přístavní
            čtvrti po nějaké lodi do Koru, obklíčilo nás kolem dvaceti vojáků. Zadržel je
            Blaten<a href="#ftn7">[7]</a>,
            nevím, co se s ním dělo potom. Ostatní jsme utekli po střechách a museli jsme
            strávit noc v&nbsp;Jeskyních mrtvých. Přítel potom našel pro mě a Dravoše místo
            na nákladním člunu, takže jsme se po řece vezli na balících sušeného koňského
            masa. V Koru začaly nepokoje, a tak jsme kvůli bezpečnosti vysedli z člunu už
            dvě míle před přístavem. Pěšky jsme se vydali na východ, ale hned druhý den ráno
            jsme narazili na královskou jízdní hlídku. V potyčce se mi podařilo zlikvidovat
            velitele, sebrali jsme s&nbsp;Dravošem dva koně a tryskem ujeli. Dali jsme
            přednost jistotě před rychlostí a vydali se napříč Komářími loukami ...</p>
        <p class=přímá-řeč>Úryvek z&nbsp;deníku lorda Firuna</p>
    </div>
    <p>Tíživá situace na Velké rovině přiměla sintarského
        viceguvernéra k&nbsp;jednání s&nbsp;Borinem III., řečeným Železná pěst, králem
        hory v&nbsp;Kwesaru. Tito dva významní muži se dohodli na společném útoku proti
        hevrenům, aby zamezili jejich dalšímu vlivu na události ve Velké rovině a
        Dálavách vůbec. Sintar podle dohody vytáhne na Velkou rovinu s&nbsp;posádkou
        dvou set pěších mužů a padesáti jezdců v&nbsp;plné zbroji. Pokusí se zjistit,
        zda se některá ze starých&nbsp;pevností nedá opravit. Trpaslíci z&nbsp;Kwesaru
        pomohou s&nbsp;opravou a stavbou pevnosti a během tří aldenů napadnou vesnice
        hevrenů v&nbsp;severních Zelanských vrších. Vyženou jejich obyvatele na jih a
        země, kterou tímto dobudou, připadne jim. Dohoda o spojenectví není stará ani
        měsíc a tak mají za sebou obě strany zatím jen přípravy. Trpaslíci už pomocí
        zvědů zjistili polohy hevrenských vesnic a jejich bojovníci dokončují přípravy
        na pochod na nepřítele. Také v&nbsp;Sintaru už byli vybráni vojáci, kteří se
        této akce zúčastní a byly vyčleněny zásoby, které si vojáci odvezou do pevnosti
        a také ty, které se jim pošlou, až se ve Velké rovině uchytí. Zatím jde všechno
        podle plánu a zdá se, že hevreni nic netuší.</p>
    <p class=tajné>Akce namířená proti hevrenům je tajná, jinak by neměla
        větší šanci na úspěch. Naneštěstí se ale jeden z&nbsp;lidí sympatizující
        s&nbsp;hevreny o chystaném plánu dozvěděl a prchá na jih Velké roviny. Družina
        je vyslána ho najít a zajistit, aby tajemství nebylo vyzrazeno. Najít muže
        nebude velký problém, ale dobrodruzi zjistí, že stihl předat zprávu dál
        (například podle stop koně, vedoucího z&nbsp;tábořiště špiona) a honba začíná
        nanovo.</p>
    <h3 id="Miramská pláň">C.16.4 Miramská pláň</h3>
    <p>Planiny okolo města Miramu tvoří nejsevernější výběžek
        Trhlinové pláně. Rovinu porostlou travou přetne občas osamocená a krátká trhlina
        podobná těm, které se nacházejí v&nbsp;Orčích jámách. Jednotvárnost kraje
        narušují keřové porosty, zarůstající oblasti o průměru až několika kilometrů.
        Uschlé keře vytrhává vítr ze země a rozhání je po celé pláni. Severní konec
        Miramské pláně vyznačuje tok Měsíční řeky. Hlavním lidským sídlištěm v&nbsp;této
        oblasti je město Miram.</p>
    <p>Na jedné z&nbsp;dochovaných map, zobrazujících krajinu
        v&nbsp;dobách arvedanských knížectví, je asi šedesát kilometrů na jih od soutoku
        Královské řeky s&nbsp;Měsíční řekou zakreslen kroužek s&nbsp;nápisem Miram.
        Přestože se provedl pečlivý průzkum okolí, nic nenasvědčuje tomu, že by zde
        někdy stálo město nebo nějaká větší osada. Jediným zvláštním místem, nalezeným
        v&nbsp;okolí Miramu, je tzv. Miramský kruh. V&nbsp;mělkém snížení terénu je do
        země zasazen kulatý kámen o váze několika tun. Okolo něj, ve vzdálenosti
        přibližně třiceti metrů, rostou mohutné buky, stromy, jež by v&nbsp;této oblasti
        vůbec neměly být. Nejzvláštnějším zjištěním o Miramském kruhu pak bylo to, že
        nic uvnitř kruhu stromů nepodléhá změnám a to ani časovým. Tuto vlastnost mají i
        buky ohraničující Miramský kruh. Nějaká lidem neznámá síla brání v&nbsp;jejich
        pokácení nebo poničení, neboť jakákoliv rána sekerou do kmenu stromu se okamžitě
        zacelí. To by mohlo vysvětlovat fakt, že Miramský kruh přetrval až do dnešních
        dob, přes všechny útoky a nájezdy skřetů.</p>
    <p class="významné">Miramský kruh nevystavěli ani Arvedané, ani skřeti. Podle
        lidských legend kámen uprostřed kruhu spadl z&nbsp;nebe ještě v&nbsp;době, kdy
        Arvedané žili v&nbsp;bájné Arvedě. Bohové stavěli tehdy své sídlo na Meagrindu a
        poslední z&nbsp;kamenů jim zbyl. Bůh Kovář tedy vzal přebytečný kámen a zahodil
        jej do severních krajů. Kámen s&nbsp;hromovým duněním dopadl na Miramskou pláň.
        Kolem něj se vytvořilo sedmdesát devět vírů, které se vydaly do okolní krajiny,
        aby se zmocnily každý jedné bukvice. Ty pak zasadily do kruhu kolem kamene a
        nechaly tak vyrůst mocným bukům.</p>
    <p class=tajné>Ve skutečnosti se jedná o meteor, který před sedmi tisíci lety
        dopadl na Asterion. Ve svém jádru má kov způsobující vlastnosti Miramského
        kruhu. Buky nechali vysázet bohové, aby toto místo oddělili od okolí a
        upozornili tak na jeho výjimečnost. Schopný čaroděj může uvnitř Miramského kruhu
        zvrátit chod času a scelit tak zlomený meč, uzavřít hrozivou ránu nebo vrátit
        paměť starému člověku. Takto napravit lze pouze věci či tvory, kteří spočívají
        uprostřed kruhu, na kameni.</p>
    <p>Bylo by skutečně podivné, kdyby toto prazvláštní místo
        nepřitáhlo pozornost nějakého badatele, snažícího se přijít na kloub záhadám
        tohoto a jiných světů. A skutečně, v&nbsp;blízkosti Miramského kruhu si postavil
        svůj přístřešek mocný, i když trochu potrhlý mág Raztor. K&nbsp;ruce má malého
        nahrbeného skrčka Filla, který obstarává potravu pro svého mistra a vyřizuje
        v&nbsp;Miramu všechny nákupy surovin potřebných do magických lektvarů a kouzel.
        Raztor dělá v&nbsp;Miramském kruhu různé experimenty, aby odhalil podstatu a
        skuliny v&nbsp;působící síle, která klidně oživí před okamžikem zabitou kočku.
        Přestože je Raztor hodně roztržitý a posedlý svým studiem, má světlé chvilky,
        v&nbsp;nichž se rád o své poznatky podělí s&nbsp;druhými. Jeho vědění a
        informace jsou velmi cenné a přesné.</p>
    <p class=tajné>Zpráva o zázračných účincích Miramského kruhu se donesla
        až k&nbsp;uším Khara Démona, a ten začal přemýšlet, jak jej využít ve svůj
        prospěch. Přišel na nápad vrátit celý Asterion do časů, kdy vládl na Taře jen on
        pevnou rukou. Jakkoliv se tento plán zdá šílený, lze jej v&nbsp;konečném
        důsledku provést. Khar už podnikl první kroky a přikázal unést Raztora. Do hry
        také vstoupilo Sedmnáct bohů, kteří varovali své hrdiny a kněží před tímto
        globálním nebezpečím.</p>
    <p>O Miramskou pláň svedli skřeti s&nbsp;vojáky
        z&nbsp;Východního království boj. Skřeti kladli sice tuhý, ovšem velmi krátký
        odpor, a během několika aldenů byly dobyty všechny jejich pevnůstky a tvrze. Ne
        všichni skřetí bojovníci však byli pobiti. Někteří uprchli na jih
        k&nbsp;Labyrintu a do Divoké pláně a zbytek se rozptýlil po kraji. Posledně
        jmenovaní se občas sdruží do tlup, které pak rabují usedlosti, když je většina
        jejich obyvatelstva pryč, napadá osamělé kupce a sedláky na polích a po každé
        takové akci se stáhne zpět do některé z&nbsp;trhlin nebo malých dolin
        obklopených kolem dokola hustými keři. Každá banda čítá nejméně deset jedinců,
        ve velké tlupě jich bývá i čtyřicet. Dříve útočili náhodně, bez nějaké
        koordinace, dnes však mezi nimi působí několik Kharových Nočních stínů, kteří
        cíleně oslabují zdejší kraj. Mezi sebe přijímají také psance a odpadlíky
        z&nbsp;řad lidí nebo mladé orky, kteří touží po dobrodružství. Trhlin je příliš
        mnoho na to, aby mohly být všechny prohledány, a tak trestné výpravy
        z&nbsp;Miramu nebo jiné větší osady nemají v&nbsp;chytání těchto band velký
        úspěch. Větší šance na dopadení banditů jsou pouze v&nbsp;případě rychlého
        zásahu nebo chyby skřetů (např. špatného odhadu počtu a odhodlání obránců).</p>
    <p class=tajné>Družinu požádají Orlí poutníci ústy miramského starosty
        o pokus včlenit se do společnosti banditů z&nbsp;trhlin, získat zde potřebné a
        cenné informace o jejich organizaci, vybavení, úkrytech, velení a podobně. Tento
        úkol není lehký, neboť lupiči jsou velmi podezíraví i vůči sobě navzájem, a tak
        si úspěšná infiltrace vyžádá delší čas plný testování nováčků, kde špatně
        vyřčené slovo může znamenat chladivé ostří uvnitř vlastního těla.</p>
    <h3 id="Miram">C.16.5 Miram</h3>
    <p>Město Miram je nejvýznamnějším lidským sídlištěm
        v&nbsp;Miramské pláni. Leží padesát kilometrů přímo na jih od Albirea, nedaleko
        Miramského potoka. Jméno, které městu jeho obyvatelé dali, je odvozeno
        z&nbsp;arvedanských map, podle kterých mělo v&nbsp;tomto místě ležet starobylé
        sídliště. Později se ukázalo, že šlo o Miramský kruh, patrně nějakou arvedanskou
        svatyni, ale jméno Miram už městu zůstalo.</p>
    <p>Historie Miramu se začala odvíjet před osmdesáti pěti lety,
        kdy na zdejší pláně dorazili první osadníci. S&nbsp;nimi přišel i velmi
        inteligentní a moudrý muž Senmil, který pomohl přistěhovalcům vybrat
        nejpříhodnější místo pro stavbu města. Senmil patřil na Lendoru mezi elitní
        tajné královské agenty. Podařilo se mu vetřít až do samotného centra organizace
        temných mystiků. Po jedné neúspěšné akci byla prozrazena jeho totožnost a on byl
        nucen uprchnout před pomstou mystiků do Východní dálavy. Během výstavby
        jednotlivých domů pomáhal cennými radami, a tak i díky němu vypadá Miram
        neobyčejně výstavně. Od založení Miramu měli místní lidé problémy
        s&nbsp;loupežnými bandami skřetů a různými odpadlíky z&nbsp;řad lidí. Mnohokrát
        došlo k&nbsp;lítým bojům na území samotného města, ale útočníci byli vždy
        zahnáni zpět do svých doupat a brlohů, zvlášť díky Senmilově radě a pomoci. Lidé
        si už zvykli na nebezpečí a vědí, jak s&nbsp;ním žít. Miramští nebo albirejští
        zbrojnoši občas podniknou průzkumnou výpravu do trhlin Miramské pláně, zatím
        však kromě jednoho či dvou úspěšných přepadů vždy odešli z&nbsp;prázdnou. Dnes
        je Miram proti přepadům dobře chráněn hradbami a zkušenými vojáky, takže místní
        posádka může pomáhat ostatním osadám z&nbsp;Miramské pláně.</p>
    <p>Miram, podobně jako Albireo, je až na nejchudší část města
        celý postaven z&nbsp;kamene. Plán města vytvořil Senmil za pomoci královského
        architekta. Všechny ulice a náměstí byly vydlážděny a ve městě funguje akvadukt
        a kanalizace. Z&nbsp;ptačího pohledu vypadá Miram jako velká elipsa, natočená
        delší osou severojižním směrem. Hranice elipsy vyznačují městské hradby,
        dokončené před sedmi lety. V&nbsp;místech, kde osy elipsy protínají hradby,
        stojí městské brány tvaru pyramidy s&nbsp;useknutou špicí. Vrchní části bran ční
        nad cimbuří a umožňují tak přehlédnout široké okolí a včas spatřit každého, kdo
        míří do Miramu. V&nbsp;noci na městských branách hoří ve velkých železných
        pánvích ohně, označující polohu města a osvětlující jeho nejbližší okolí před
        branami. Samotné brány jsou dřevěné a dvoukřídlé s&nbsp;držáky na závory, pobité
        kovovými pláty. Hlavní cesty, vedoucí z&nbsp;městských bran na Náměstí soudců
        mají přímý směr a setkávají se přesně uprostřed Miramu. Ve středu Náměstí soudců
        stojí vyvýšená plošina, na kterou z&nbsp;každé strany stoupá několik schodů.
        Před plošinou stojí v&nbsp;každém ze čtyř rohů obrácených k&nbsp;hlavním
        světovým stranám sochy bohů Učence, Paní úrody, Panny a Múzy.</p>
    <p>K významným budovám v&nbsp;Miramu patří chrám a akademie
        zasvěcená Učenci. Učencův chrám leží ve východní části města a jedná se o
        mimořádně okázalou budovu. Vstup do chrámu je možný ze všech stran, jelikož
        venkovní stěnu tvoří kruh metr širokých zdí a metr širokých průchodů, neustále
        se střídajících po celém obvodu zdi. Množství vstupů symbolizuje mnohost
        způsobů, kterými se lze dobrat vědění, všechny ale směřují k&nbsp;jednomu bodu,
        stanout na konci života na Meagrindu u stolce bohů. Chrámová střecha má
        uprostřed široký průzor, kterým během poledních pobožností sluneční světlo
        ozařuje oltář a sochu Učence, boha bádání a alchymie. Akademie se nalézá
        v&nbsp;severozápadní části Miramu, blízko Miramského hájku, parku plného
        nádherných stromů a keřů. V&nbsp;obrovské budově pracují a bádají vážní muži
        úctyhodného věku a nevědecky vyhlížející mladí studenti z&nbsp;bohatých rodin,
        snažící se pochytit nějaké znalosti, se s&nbsp;útrpným výrazem na tváři plouží
        chodbami. V&nbsp;akademii uložili kněží Učence mnoho svazků knih obsahujících
        cenné informace pro ty, kdo v&nbsp;nich dokáží číst. Jsou mezi nimi i knihy
        pojednávající o magii, filozofii, umění alchymistickém, o světech vzdálených a
        světech vymykajících se chápání normálních lidí.</p>
    <p class="významné">Jeden kout Miramského hájku však hyzdí jeho celkový dojem,
        neboť se ze všeho nejvíce podobá kráteru vyhaslé sopky na nehostinné planetě
        ve&nbsp;studeném vesmíru. Tuto jizvu na tváři města má na svědomí nikdo menší
        než Mortus. Kharovy Noční stíny se rozhodli na něj nastražit před patnácti lety
        v&nbsp;Miramu past poté, co odrovnal několik jejich nejlepších lidí. Past to
        byla dokonalá a Mortus o ní neměl nejmenší tušení, přestože je vždy nesmírně
        obezřetný. V&nbsp;hájku čekal na Černého rytíře falešný obchodník s artefakty a
        v&nbsp;keřích okolo se skrylo deset trollů a dva bleskavci, příšery absorbující
        magickou energii, kterou pak vyzařují ve formě barevných výbojů. Past sklapla
        přesně podle přání Nočních stínů, ovšem Mortus je příliš tvrdý protivník. Jeho
        sart se začal míhat rychlostí vichru, jakmile uviděl obludné trolly
        s&nbsp;pobitými kyji, a samou radostí ze setkání si připíjel jejich krví.
        Bleskavci mezitím sytili vzduch elektrickou energií až zapálili několik blízkých
        stromů. Mortus se v&nbsp;tom všem zmatku proplétal skrumáží těl s&nbsp;jistotou
        stínu následujícího svého pána. Stejně by ale nakonec skončil ušlapán trolly,
        kdyby se jeden z&nbsp;nich, s&nbsp;přetnutými vazy v&nbsp;koleně, nesvalil přímo
        na bleskavce. Když mohutné tělo přimáčklo magického tvora, ozvalo se nejprve
        ostré přerušované zapraskání a pak celé okolí doslova vybuchlo ohlušujícím
        zvukem. Zpod ležícího se trolla se drala uvolněná energie a s&nbsp;příšernými
        zvuky, připomínající trhání papíru, ho rvala na kusy. Ohromení trollové zíraly
        nechápavě na svého druha a Mortus mezitím zběsile utíkal pryč. Za sebou už jen
        slyšel další třaskavé a dunivé rány. Ráno byl celý Miram zahalen do dusivého
        oblaku, který silně zapáchal po spáleném mase.</p>
    <p>Miram nabízí svým obyvatelům všechny služby dostupné ve
        větších městech. V&nbsp;jedné oblasti se však vymyká, a proto se o ní zmíníme
        zvlášť. Severozápadním směrem, tam kde Měsíční řeka protéká oblastí zvanou
        Rákosí, rostou traviny s&nbsp;širokými tenkými stvoly zvané skrovníky. Složitým
        postupem vyžadujícím velkou dávku trpělivosti lze postupným vysušováním,
        překládáním jednotlivých stvolů a lisováním získat papír. Přesný sled úkonů a
        způsob jejich provedení znají jen vybraní kněží a mniši, kteří zasvětili svůj
        život Učenci. Oni dohlížejí v&nbsp;miramských papírenských dílnách na dělníky,
        znajícími pouze tu část postupu, jež potřebují pro svou práci. Výsledek celého
        tohoto snažení je obdivuhodný. Miramský papír je velmi tenký, neláme se, nedrolí
        a slova na něm zapsaná zůstávají dlouho a snadno čitelná, proto jej vyhledávají
        čarodějové a mágové, když si chtějí vyvázat novou knihu kouzel.</p>
    <p>Doba rozkvětu Miramu pod vedením Senmila byla asi před deseti
        lety náhle ukončena. Temní mystikové dlouho a neúnavně pátrali po svém
        nepříteli, až jej nakonec našli, už shrbeného tíhou let. Senmil neměl sílu na
        další útěk a chabá obrana, jíž byl dosud schopen, mu nebyla k&nbsp;ničemu.
        Vyslaní vrahové jej zabili podle předepsaného rituálu temných mystiků a
        v&nbsp;Miramu založili odnož své organizace. Nový starosta pocházel
        z&nbsp;jejich středu, a proto záhadných vražd a zmizení začalo přibývat. Po
        odtržení Miramu od Východní dálavy jmenovali Orlí poutníci starostou svého
        člověka, zkušeného stratéga a obratného politika Tavora. Situace ve městě se
        poněkud uklidnila, temní mystikové se ovšem nechtějí vzdát své moci. Dál
        rozšiřují své řady, snaží se podněcovat nepokoje a pokusili se dvakrát o atentát
        na Tavora. Jen díky štěstí a vydatné pomoci záhadného mstitele, který se
        v&nbsp;tmavě modrém obleku a se zahalenou tváří po nocích plíží městem, aby
        překazil intriky temných mystiků, si může dát starosta každý den svůj šálek
        čaje. Totožnost mstitele zůstává pro všechny ve městě tajemství, které je
        provokuje a vzrušuje zároveň.</p>
    <p class=tajné>V jednom z nejhonosnějších miramských domů pracuje sluha
        jménem Drugor, urostlý a svalnatý muž, původem z&nbsp;jižního Storabska. Měl
        pohnuté mládí, když se jeho bratr a sestra dostaly do tenat temných mystiků a
        zaprodaly jim své duše. V&nbsp;té době došlo v&nbsp;jeho rodném kraji
        k&nbsp;menší rebelii, vyvolané lživými slovy temných mystiků, a jak jeho bratr,
        tak i sestra při potlačení vzpoury zahynuli. Drugor tehdy poprvé a naposled
        ronil slzy a v&nbsp;duchu složil přísahu, že po celý svůj život bude
        pronásledovat ničemy jako byli ti, kteří způsobili smrt jeho sourozenců. Během
        svého života našel několik spojenců, a tak nejen mnoho lidí ze služebnictva, ale
        i pán jemuž slouží, jsou ve skutečnosti pomocníci záhadného miramského mstitele.
    </p>
    <h3 id="Rozlehlá pláň">C.16.6 Rozlehlá pláň</h3>
    <p>Na jihozápad od Miramské pláně leží svěže vyhlížející
        Rozlehlá pláň. Zelené traviny této planiny se táhnou od Komářích luk a městečka
        Tichá na severu až po místo, kde z&nbsp;Dlouhé trhliny vybíhá Krátká trhlina. Na
        západě dosahuje Rozlehlá pláň pravého břehu Královské řeky, východní hranice se
        nachází až u západního konce Trhliny děsu. Úrodná půda a bohaté pastviny
        přilákaly do této oblasti lidské osadníky, kteří založili v&nbsp;Rozlehlé pláni
        několik městeček a vesnic. V&nbsp;Rozlehlé pláni byla dříve spousta trhlinových
        mustangů, ti však postupně vyhledávali stále jižnější a jižnější pastviny, až se
        stal divoký kůň v&nbsp;této oblasti vzácností. Lovci koní a buvolů, kterých je
        ve zdejším kraji desítky, musí vyjíždět daleko od svých domovů, aby získali nové
        kusy, a zakládají své osady stále jižněji, až kam jim odvaha dovolí. Na takových
        dlouhých výpravách číhá spousta nebezpečí v&nbsp;podobě potulujících se band či
        návštěvníků a příšer z&nbsp;Podzemní říše, kteří vycházejí na pláň ze dna
        trhlin. Ulovit mustanga v&nbsp;dnešní době je dvojnásob nebezpečné, než tomu
        bylo před dvaceti lety.</p>
    <p>Zvláštní částí Rozlehlé pláně jsou bezpochyby Komáří louky.
        Polovinu této oblasti, přiléhající ke Královské řece, tvoří lužní lesy. Ty na
        jaře zachytávají přebytečnou vodu stékající z&nbsp;hor a vytvářejí tak ideální
        prostředí pro líhnutí komářích larev. Aby se komáři nepřemnožili, stvořila
        příroda malou opici zvanou bantu s&nbsp;dlouhým jazykem, ideálně uzpůsobeným na
        chytání komárů. Naneštěstí lze z&nbsp;těla tohoto tvora získat cenný destilát,
        což mu může být osudné. Alchymisté zatím o této skutečnosti nic nevědí, je ovšem
        pouze otázkou času, kdy se lidská zvídavost dopídí této skutečnosti.
        V&nbsp;jihovýchodní části Komářích luk ustupují lesy metr a půl vysoké trávě,
        která se směrem k&nbsp;Rozlehlé pláni pozvolna snižuje.</p>
    <h3 id="Tichá">C.16.7 Tichá</h3>
    <p>U pravého břehu Královské řeky, nedaleko Vřesového Údolí,
        postavili přistěhovalci z&nbsp;Východního království malý přístav, který
        obklopuje asi dvě stovky budov. Přestože Tichá s&nbsp;jedenácti sty obyvateli
        leží ještě ve „stínu“ Albirea, a proto mnozí obchodníci tuto osadu přehlížejí,
        někteří z&nbsp;nich zde zastaví a prodají zbytek zboží, které nechtěli zákazníci
        ve velkém městě. V okolí městečka je poměrně klid, občas narušený návštěvou
        bandy ničemů a pobudů z Miramské pláně.</p>
    <p>Městský přístav leží za zákrutem Královské řeky, kde už lodím
        nehrozí uvíznutí na mělčině. Maximálně se do přístavu vměstná šest velkých a
        deset menších lodí, ale za dobu své existence nebyl ještě nikdy plný. Za
        přístavištěm, proti proudu řeky, stojí malé doky na opravu lodí. V&nbsp;jednom
        okamžiku zde mohou být opravovány pouze dvě lodě. Hned u přístavu byla postavena
        jedna z&nbsp;místních krčem, aby námořníci neměli pro kořalku a rum daleko.
        Okolo hospody vede cesta směrem do městečka, aby asi po dvou stech metrech
        dorazila k&nbsp;místnímu tržišti. Mezi městečkem a přístavem je úzký pás lužního
        lesa, a tato cesta tvoří jediný bezpečný přechod. Přes nejvíce podmáčená místa
        musí být postaveny menší mosty, které se pod vlivem vlhkosti a rostlin rychle
        rozpadají. Výlet mimo stezku nemusí být nutně smrtelně nebezpečný, jak tomu je
        v&nbsp;Zelených bažinách, ale i takové případy se zde staly. Kousek Komářích luk
        ležící za městečkem byl zbaven stromů, zúrodněn a přeměněn na pole, kde několik
        rodin z&nbsp;Tiché vede hospodářství. Pár zemědělských usedlostí a statků leží i
        dál za městem. U tržiště stojí domy nejvýznamnějších měšťanů, postavené
        z&nbsp;kamene. Ostatní domy mají většinou kamenné základy, zbytek je zbudován ze
        dřeva.</p>
    <div class=rámeček>
        <p class=přímá-řeč>23. travna 839 - Připojování dalších měst</p>
        <p class=přímá-řeč>Dnes jsem se poprvé setkal s Dunim a Nakomirem z Tiché. Situace se
            tam už uklidnila natolik, že si mohli dovolit přijet do Albirea. Jsou to muži na
            svých místech. Takových kdyby byl v každém městě tucet, neměli by lidé Denfelova
            typu vůbec šanci.</p>
        <p class=přímá-řeč>Duni byl prvním dítětem, které se narodilo na Taře, přímo v Tiché.
            Dnes má k městečku téměř otcovský vztah. Nezajímá se o vysoké cíle, politické
            zájmy nebo zisky do vlastní kapsy. Jde mu jen o dobro Tiché. A je to poznat.
            Když jsem se tam v předchozích letech několikrát zastavil, bylo cítit, že lidé
            jsou spokojení, chovali se slušně ke mně i k sobě navzájem, nepanovala tam
            taková nevraživost jako v obcích, které má v rukou hamižný a ctižádostivý
            úředník dosazený guvernérem.</p>
        <p class=přímá-řeč>Nakomir uvažuje v širších souvislostech. To on přesvědčil Duniho,
            že odmítnutí královské nadvlády bude pro Tichou prospěšné a sám odvedl největší
            kus práce při přesvědčování sousedů. S několika zkušenějšími bojovníky se také
            postaral o to, aby příliš horliví zastánci guvernéra nezpůsobili nadmíru velké
            škody. Navíc, pokud jsem to správně pochopil, vyslal k Sintaru několik zvědů pro
            zprávy o tom, co se proti nám chystá z jižní strany...</p>
        <p class=přímá-řeč>... Dorazili poslové se zprávou, že se k nám přidal i Athor!</p>
        <p class=přímá-řeč>Úryvek z&nbsp;deníku lorda Firuna</p>
    </div>
    <p>Největší příjmy města plynou do obecní pokladny
        z&nbsp;přístavu a přístavní krčmy „U dřevěné nohy“. Ovšem Tichá je
        v&nbsp;měřítku Dálav významná něčím jiným, a to výrobou vosku. V&nbsp;Rozlehlé
        pláni roste mnoho bylin, které jen čekají, až je včely opylují. Statkáři proto
        kromě chovu dobytka chovají také včely. Obrovské včelíny vyřezané
        z&nbsp;mohutných kmenů stromů do rozmanitých tvarů a podob dotvářejí vzhled
        krajiny okolo městečka Tichá. Odvážnější podnikavci úly zavážejí i dále do
        planiny, odkud je prý med chutnější a včelstva zdravější. Mohlo by se zdát, že
        tu je nebezpečí ze strany lapků, kteří budou chtít včelám krást jejich produkty,
        ale jen málokterý z&nbsp;nich ví, jak vybrat to, co chce, a nedostat přitom
        příliš mnoho žihadel. Kromě vosku se v&nbsp;Tiché prodává i včelí med, který má
        nejen dobrou chuť, ale i nádhernou vůni. Ve městě samozřejmě najdeme i obchody
        se šatstvem a obuví, kovárnu a obchod s&nbsp;nářadím a zbraněmi a ostatní
        nezbytné budovy pro správný chod městečka.</p>
    <p class=tajné>Vykrádaných včelínů náhle v&nbsp;jednom měsíci závratně
        přibylo a pěstitelé jen bezradně kroutí hlavou a počítají ztráty. A zatím
        medlíci, malí šotci s&nbsp;krovkami a hmyzími křídly, dál chodí mlsat svůj
        oblíbený pokrm. Medlíci patří mezi neškodné myšlenkové bytosti, ovládané pouze
        svou nezřízenou náklonností k&nbsp;medu a chutí na něj. Dobrodruzi se je mohou
        s&nbsp;úspěchem pokusit přesvědčit, aby se včelaři spolupracovali a vytvářeli
        tak med ještě lahodnější a vosk kvalitnější než doposud.</p>
    <p>V čele Tiché stojí už třicet let muž jménem Duni, který byl
        prvním z&nbsp;dětí narozených v&nbsp;Tiché. Díky tomu má k&nbsp;městečku přímo
        otcovský vztah a starostlivě dohlíží na veškeré dění v&nbsp;něm. Poté, co se
        Albireo stalo nezávislým městem, se Tichá jako první větší osada odtrhla od
        Východní dálavy a přešla pod správu Albirea. Zdejší převrat vedl Nakomir, jeden
        z&nbsp;vojáků tehdejší posádky v&nbsp;městečku. Dnes je Nakomir velitelem
        vojenského oddílu v&nbsp;Tiché a všech jeho dvacet mužů za ním pevně stojí. Duni
        zůstal ve své funkci i po převratu a na jeho práci se politická změna příliš
        neprojevila.</p>
    <p class=tajné>V tomto klidném městečku našel svůj azyl jeden
        z&nbsp;největších zločinců v&nbsp;Dálavách, baronka Sabbiová alias Černá vdova.
        Pavučina měla svou hlavní základnu v&nbsp;Albireu přes padesát let, ale po
        převratu Orlí poutníci usilovným pátráním postupně odkryli jednotlivá vlákna
        její sítě a dostali se až k&nbsp;samotnému středu. Tehdy zvolila Černá vdova
        útěk, aby zabránila odhalení své pravé totožnosti. V&nbsp;Tiché znovu navázala
        přetržená vlákna své sítě a zmobilizovala celou Pavučinu. Zdejší lidé o její
        nekalé činnosti nemají ani potuchy a pokládají si za čest, že si někdo urozený
        vybral jejich městečko pro své sídlo.</p>
    <h3 id="Koňské Pastviny">C.16.8 Koňské Pastviny</h3>
    <p>Druhé z&nbsp;městeček ležících v&nbsp;Rozlehlé pláni se
        nachází mnohem jižněji než Tichá, až u pramene Zeleného potoka, jednoho
        z&nbsp;přítoků Hadí řeky. Koňské Pastviny nejsou nikterak velké, v&nbsp;letošním
        roce překročil počet obyvatel teprve osmou stovku, přesto má místo v&nbsp;paměti
        většiny lidí v&nbsp;Dálavách a dokonce ve Čtyřech království vědí, kde přibližně
        Koňské Pastviny leží. Toto městečko se proslavilo chovem trhlinových mustangů a
        někteří slavní koně pocházejí právě ze zdejších stájí. Na chov koní mají Koňské
        Pastviny královský patent, který jim zaručuje, že v&nbsp;celé Trhlinové pláni
        nebude zřízen jiný větší chov mustangů. Nyní se tento dokument vztahuje jen pro
        území ovládané Almendorem, přesto si Koňské Pastviny své výsadní postavení stále
        drží.</p>
    <p>Zdejší lidé jsou velmi temperamentní, rádi se baví a vůbec do
        všeho se vrhají po hlavě. Není taky divu, vždyť většina z&nbsp;nich pochází
        z&nbsp;Vaneanského vévodství, nejjižnější části Almendoru, proslavené vínem a
        bujarými oslavami. Okolní kraj sice obyvatele Koňských Pastvin trochu
        poznamenal, protože nejsou tak důvěřiví a bezelstní jako jejich předkové, ale
        stále uvítají a pohostí každého poutníka, který se objeví na travnaté cestě
        vinoucí se kolem jejich domu. Ovšem jak vášnivě se umí bavit, tak vášnivě dokáží
        nenávidět. Urazit si někoho ze zdejších usedlíků je jedna z&nbsp;dobrých cest do
        chladného hrobu.</p>
    <p>Koňské Pastviny mají zvláštní uspořádání. Jádro města tvoří
        kolem padesáti kamenných budov, které slouží jako obchody, hostince a domovy pro
        městské úředníky. Větší část obyvatel žije roztroušena na dvorcích a usedlostech
        v&nbsp;rozsáhlé oblasti kolem města. Cesta z&nbsp;nejvzdálenější usedlosti do
        centra trvá průměrným tempem skoro celý den. V&nbsp;městečku jako je toto tudíž
        nemohou existovat žádné hradby, o vlastní bezpečnost se musí každý postarat sám,
        a proto se dvorce staví se silnou a pevnou vnější zdí a kamennými budovami. Asi
        míli za městem byl velký pozemek vyčleněn na tržnici, v&nbsp;níž k&nbsp;hlavním
        událostem patří prodej koní z&nbsp;chovu nebo nově chycených trhlinových
        mustangů. Po úspěšném prodeji dává bývalý majitel kupci ještě jednu podkovu a
        pár hřebíků, symbol dalších úspěšných obchodů, a oba se napijí zdejší pálenky.
        Pokud by někdo nedodržel tuto tradici, těžko by hledal v&nbsp;Koňských
        Pastvinách člověka, který by s&nbsp;ním uzavřel další obchod.</p>
    <p class="významné">Koňské pastviny jsou místem, kde se ve Východní dálavě
        nejčastěji vyskytují hevreni. Pracují zde jako lovci, honáci nebo poradci při
        tréninku koní a nutno říct, že jsou v&nbsp;těchto činnostech velmi dobří. Mezi
        svým lidem však patří mezi odpadlíky, kteří spáchali hrdelní zločin proti své
        kočovné skupině. Každý, kdo spatří hevrenského odpadlíka, má právo jej zabít, a
        to i zákeřným způsobem, zezadu.</p>
    <p>Všechno v&nbsp;Koňských Pastvinách se točí kolem koní. Velkou
        část zemědělských plodin pěstovaných na polích u statků tvoří krmivo pro koně a
        kolem každého z&nbsp;dvorců se táhnou dlouhé ohrady ohraničující koňské výběhy.
        Lovce koní tvoří většinou dva druhy lidí. Jedněmi jsou drsní chlapi
        s&nbsp;obrovskou zásobou peprných nadávek, kteří rádi popíjejí rum a často
        vyprovokují nějakou rvačku. Ke koním nemají žádný vztah, ale dokonale zvládli
        techniku jejich lovu. Ke druhé skupině se počítají lidé souznění s&nbsp;přírodou
        a okolním krajem, většinou hraničáři, moudří a ve svém nitru vznešení. Lov pro
        ně neznamená boj s&nbsp;protivníkem, ale získávání nového přítele. Lovci koní
        vyjíždějí každých čtrnáct dnů chytat nové přírůstky do chovu a obchodníci
        objíždějí jednotlivé usedlosti a snaží se zajistit si nejlepší koně pro sebe.
        V&nbsp;každém druhém dvorci je postavena kovárna, v&nbsp;níž se kromě podkov
        vyrábí i zemědělské nářadí, skoby, hřebíky a jiné, na dvorcích potřebné věci.
    </p>
    <p>Dohled nad trhy a obchodníky ve městě má baron Patarek, který
        svého postavení občas zneužije. Tu dohodí obchod některému kupci, tam nepustí
        koně do dražby pro údajnou chromou nohu a za všechno si nechá pořádně zaplatit.
        Někteří chovatelé koní tvrdě doplatili na to, že nejsou s&nbsp;Patarkem za
        dobře, ale co proti němu zmůžou, když ke svému správcovskému titulu dostal také
        k&nbsp;dispozici oddíl deseti vojáků, s&nbsp;nimiž si není radno zahrávat.
        Trpělivost některých chovatelů koní však již přetekla a tak se v&nbsp;jejich
        kovárnách začínají vyrábět kromě nástrojů a podkov i jednoduché zbraně.</p>
    <p class=tajné>V jednom ze dvorců se začala rodit nová zločinecká
        organizace, která chce zcela ovládnout trh s&nbsp;koňmi. Za své přijala
        především vydírání a zastrašování v&nbsp;pozdních nočních hodinách, kdy
        navštěvují vytipované obchodníky a chovatele. Se špičkou meče na jejich krku je
        pak zdvořile požádají o poplatek za právo žít a prodávat koně v&nbsp;Koňských
        Pastvinách. V&nbsp;sklepení jejich základny se skrývá malé skladiště zbraní,
        uloupené cennosti a také docela nečekané věci.</p>
    <h3 id="Sevřená pláň">C.16.9 Sevřená pláň</h3>
    <p>Srdce Trhlinové pláně, Sevřená pláň, nepatří ani lidem ani
        skřetům. Skřetí, lidští a hevrenní lovci koní se zde střetávají a setkání
        většinou neproběhne formou výměny srdečných pozdravů. Každá strana chce ty
        nejlepší mustangy pro své pány a každého cizince považuje za nepřípustnou
        konkurenci. Skřeti a hevreni jsou sice spojenci, ale v&nbsp;Sevřené pláni jde
        občas spojenectví stranou a strhne se&nbsp;boj i mezi nimi. Lovci koní bývají
        dobrými kopiníky, a proto se k&nbsp;boji obvykle používá této zbraně. Některá
        místa v&nbsp;pláni jsou plná polámaných kopí se ztupenými špicemi, která svědčí
        o prudkých srážkách na tomto území. Kupci a poutníci do této oblasti nikdy
        nevkročí, pokud ovšem nechtějí spáchat sebevraždu.</p>
    <p>V této končině žijí trhlinoví mustangové, snad díky
        politickým nejasnostem, ještě ve velkém počtu. Stáda černých a hnědých koní
        čítají obvykle třicet až padesát kusů, ale není výjimkou i stohlavé stádo. Země
        Sevřené pláně duní pod jejich kopyty a při trysku zůstává za stádem široký pruh
        země, s&nbsp;vytrženými drny a podupanou trávou. Lov mustanga ve stádu je
        obtížnější než lov osamoceného koně. Kdo nemá dostatek zkušeností, neměl by se
        do tohoto obtížného podniku pouštět. Trhlinoví mustangové patří mezi chytrá
        zvířata a úder jejich kopyt bývá tvrdý.</p>
    <p>Zvláštností Sevřené pláně je nepříliš rozsáhlý systém
        jeskyní, v&nbsp;nichž žijí vzácní a smrtelně nebezpeční tvorové – bazilišci. Jen
        jeden jediný pohled jejich mnohabarevných očí stačí k&nbsp;tomu, aby zvědaví
        dobrodruzi vyčkali na Novou Apokalypsu v&nbsp;kamenné podobě. Zhoubný pohled
        jejich očí lze naštěstí pro ně řídit vůlí, a proto si mohou dopřát i masitou
        stravu. Bazilišci jsou velmi popudliví a nedokážou vedle sebe vystát ani
        vlastního soukmenovce, žijí tedy samotářsky.</p>
    <p class="významné">Hevrenský národ o existenci bazilišků ví již celé věky a
        postupem času s&nbsp;nimi spojili jeden z&nbsp;nejdůležitějších rituálů svého
        života, Cantallu neboli Přijímání mezi bojovníky. Vždy jednou za čtyři roky se
        vydá skupina nedospělých hevrenů do baziliščích jeskyní a musí zabít jednu
        z&nbsp;těchto nestvůr. Pokud si nepočínají dostatečně obratně a někdo
        z&nbsp;nich zkamení ještě před tím, než baziliškovi zasadí první ránu, jejich
        zkouška končí neúspěchem. Jako důkaz smrti baziliška slouží jeho oči, které se
        po smrti nestvůry mění v&nbsp;zelenožluté opaleskující kameny s&nbsp;mocí
        přinášet štěstí svému nositeli. O tyto trofeje se hrají v&nbsp;táboře kočovníků
        hry v&nbsp;druhé části rituálu Cantalla.</p>
    <p>Baziliščí oko je jeden z&nbsp;řady magických kamenů, jež se
        dají na Asterionu nalézt. Má velmi silný vliv na psychiku lidí (trpaslíků, elfů,
        atd.), zejména pak na ty, jejichž duše má vznětlivý a neklidný charakter. Prášek
        z&nbsp;rozemletého baziliščího oka se přidává do mnoha omamných jedů či lektvarů
        zbavujících oběť ovládání svého nervového systému, z&nbsp;nichž nejznámějšími
        jsou mezi prostými lidmi dost populární Tarkvinský oblbovák či Pelsův lektvar
        dřímajícího lva (při jehož požití otrávený člověk vydává opravdu strašlivé
        zvuky). Větší exempláře tohoto zvláštního kamene jsou na trhu dosti ceněny a
        občas některý z&nbsp;čarodějů nebo alchymistů vyšle výpravu do jeskyní
        v&nbsp;Sevřené pláni, aby získal baziliščí oči pro své pokusy.</p>
    <h3 id="Mlčící pláň" >C.16.10 Mlčící pláň</h3>
    <p>Severovýchodní část Trhlinové pláně se už na první pohled
        odlišuje od ostatních jejích části. Místo zelené a svěží trávy zde nalezneme
        hnědozelenou neduživou travinu porůstající celou oblast. Půda je hlinitopísčitá,
        vrchní vrstvu tvoří prachový povlak, který se zvířen větrem zvedá ze země a létá
        povětřím. Ostrá zrnka písku a částečky prachu bodají do holé kůže a rozdírají
        ji. Kromě skučícího větru není slyšet v&nbsp;Mlčící pláni vůbec nic. Jedinými
        živými tvory v&nbsp;pláni jsou pět metrů dlouzí článkovaní červi, kteří se
        v&nbsp;parných dnech zavrtávají pod zem. Deště, občas skrápějící Trhlinovou
        pláň, nemají ve zdejším kraji viditelného účinku. Vyprahlá zem dychtivě pozře
        všechnu vodu, jež na ni dopadne, a travinám na povrchu zanechá pouze několik
        hubených kapek. Jedině ve středu pláně, u městečka Mračná, nedovolí skály vodě
        uprchnout do hlubin, a tak se zde vytvořilo několik menších jezer.</p>
    <p>Od Miramské pláně odděluje Mlčící pláň Trhlina děsu. Příběhy
        vyprávěné o tomto místě patří k&nbsp;nejstrašnějším v&nbsp;Dálavách. Ze dna
        trhliny uniká na povrch těkavá látka, které má v&nbsp;lidském organismu
        halucinogenní účinky. Každý, kdo se nadýchá zdejšího vzduchu, spatří strach, děs
        a hrůzu ze svých nejstrašnějších snů. Fantastické příšery se objevují jako živé
        před jeho očima, kopou, koušou, škrábou, plivou jed, lámou kosti a provádí další
        příšernosti. Někteří se zblázní a jejich vlastní představy je pronásledují po
        zbytek života, jiní utíkají pryč a skončí na dně Trhliny děsu nebo některé
        z&nbsp;menších trhlin v&nbsp;okolí. Jen málo lidí přežilo toto „peklo zaživa“ a
        mohlo o něm vyprávět.</p>
    <p>Hranici se Sevřenou plání vyznačuje Hluboká trhlina a Krátká
        řeka, tekoucí ze Ztracených vrchů. Uprostřed Mlčící pláně se jako obrovská ústa
        otevírá Široká trhlina, měřící na šířku přes tři kilometry. Lidé žijí
        v&nbsp;tomto nehostinném kraji pouze na jediném místě, v&nbsp;městečku zvaném
        Mračná. Ostatní místa pláně jsou pustá, bez jakýchkoliv známek života. Cesta do
        Mračné je vyznačena tyčemi, aby se noví přistěhovalci v&nbsp;Mlčící pláni
        neztratili. Lupičské bandy operující na tomto místě tyče přemísťují a na
        příhodném místě zesláblé poutníky přepadávají a obírají o vše cenné. Ztracené
        karavany se pak připisují na vrub červům.</p>
    <h3 id="Mračná">C.16.11 Mračná</h3>
    <p>Městečko Mračná s&nbsp;devíti sty obyvateli leží uprostřed
        nehostinné krajiny Mlčící pláně. Okolní kraj, holá skaliska a mračna zvířeného
        prachu, jistě neláká lidi k&nbsp;usazení, ale před jejich touhou po zlatě a
        drahém kamení, jež se tu těží, musí ustoupit ta „trocha nepohodlí“. Kromě
        vodních jezírek v&nbsp;skalnatých částech pláně se zde vyskytují také malé tůně,
        z&nbsp;nichž stoupají nebezpečné rtuťové výpary, které mohou neopatrného člověka
        i zabít.</p>
    <p class="významné">Kdysi dávno zavlekli skřeti muže jménem Břečka a ostatní
        osadníky z&nbsp;konvoje, ke kterému patřil, do Ztracených vrchů. Zde se na pár
        dní utábořili a chtěli poté pokračovat do Labyrintu a dál na jih. Břečkovi se
        spolu s&nbsp;třemi kumpány podařilo uprchnout, když bdělost skřetí hlídky
        otupila bečka rumu. Cesta ke svobodě však vedla přes Mlčící pláň, a zde našli
        dva z&nbsp;uprchlíků svou smrt. Zbylí dva muži už téměř umírali žízní a jen
        z&nbsp;posledních sil dovlekli unavené nohy k&nbsp;břehu Modrého jezera. Tam se
        mezi zrnky žlutavého písku leskly malé modré kamínky, safíry. Břečka a jeho
        přítel rázem zapomněli na mučivou žízeň a jako šílení pobíhali po pláži a plnili
        si kapsy drahokamy. Pak se občerstvili a pokračovali v&nbsp;útěku do obydlených
        končin. Ven z&nbsp;Mlčící pláně se dostal jen Břečka. Ten druhý v&nbsp;té době
        vyplňoval trávící trakt písečného červa, který je překvapil u Trhliny děsu.
        Avšak ani Břečkovi nebylo dopřáno v&nbsp;klidu si užít svého bohatství.
        V&nbsp;první větší osadě, kam konečně po strastiplné pouti dorazil, se svěřil se
        svým nálezem agentu Pavučiny, který mu bez váhání podřízl hrdlo a safíry sebral.
        Zpráva o nalezišti u Modrého jezera se však dostala mezi lid a brzo se roznesla
        do širokého okolí.</p>
    <p>Postavit osadu na tak odlehlém a pustém místě bylo velmi
        náročné. První pokus ztroskotal hned v&nbsp;začátcích, když započaté stavby
        rozmetal silný vítr. Osadníci se museli stáhnout zpět do Miramu a začít úplně od
        začátku. Napodruhé se podařilo obehnat prozatímní stanový tábor ohradou
        z&nbsp;kulatiny, chránící proti všudypřítomnému prachu a písku. Postupně, jak
        přicházely dodávky dřeva, se pokračovalo s&nbsp;výstavbou městečka. Brzy po
        dokončení prvních domů se začalo s&nbsp;dolováním drahých kamenů v&nbsp;písčité
        půdě u Modrého jezera. I v&nbsp;tomto případě stálo štěstí při někom jiném než
        osadnících v&nbsp;Mračné. První měsíc se několik neopatrných lidí nadýchalo
        rtuťových výparů a skončilo na dně jezera nebo některé z&nbsp;tůní. Postupně se
        situace stabilizovala a místní obyvatelé se naučili s&nbsp;nepříjemným a někdy
        až nepřátelským prostředím žít.</p>
    <p class=tajné>Smůla, která občas provází zdejší lidi není náhodná. Pod
        Mlčící plání se nachází velké pohřebiště jednoho z&nbsp;národů Podzemní říše a
        jejich kněží čas od času provádějí magické rituály, kterými vyprovázejí duše
        zemřelých do Vnějšího světa. Část z&nbsp;energie obsažené v&nbsp;obřadu proniká
        na povrch, kde se v&nbsp;náhodném množství a různorodým způsobem vyzáří. Někdy
        při tom ovlivní přírodní jevy v&nbsp;okolí a způsobí „záhadné nehody“.</p>
    <p>Všechny stavby v&nbsp;Mračné byly zbudovány ze dřeva. Tento
        materiál se ve zdejším podnebí poměrně rychle unaví a musí být často vyměňován
        nebo opraven. Zvlášť vysoká palisáda okolo města podléhá vlivům počasí nejvíce a
        její údržba je ve zdejším kraji otázkou bytí a nebytí. Proto se začaly všechny
        budovy přestavovat pomocí kamene vytěženého z&nbsp;dolů. V&nbsp;Mračné
        neexistuje něco jako tržnice, protože v&nbsp;okolí nelze pěstovat žádné
        zemědělské plodiny. Potraviny vozí každý alden karavana z&nbsp;Miramu, která
        odváží natěžené drahé kameny. Většina obyvatel Mračné prosívá písek na břehu
        Modrého jezera a hledá drahokamy. Zbytek je pomáhá třídit a čistit. Jen málo
        lidí z&nbsp;Mračné se stará o potřeby hledačů kamenů, převážně se jedná o
        hospodské a jejich pomocníky. Obyvatelé městečka se většinou snaží vydělat něco
        peněz a pak odejít pryč, do pohostinnějších oblastí. Každý nově příchozí dostane
        svůj díl na břehu jezera, za který musí platit měsíční poplatek albirejskému
        úředníku. Při troše štěstí se zde dá rychle zbohatnout, někteří lidé tu ovšem
        proti své vůli stráví zbytek svého života.</p>
    <p>Správu tohoto městečka s&nbsp;drsnými podmínkami má na
        starosti bývalý zlatokop Grtus, který byl ústy sintarského viceguvernéra povýšen
        do šlechtického stavu a který dobře rozumí potřebám zdejších lidí. Jeho úkolem
        je udržet zde těžbu na co největším území a vybírat poplatky z&nbsp;každého
        dílce. Udržet pořádek a klid v&nbsp;Mračné mu pomáhá Finen, vysloužilý voják
        pamatující ještě potyčku se skřety v&nbsp;Rozlehlé pláni před padesáti dvěma
        lety. Finen má k&nbsp;ruce dvanáct chlapů, kteří se tak jako on umí dobře ohánět
        mečem a v&nbsp;hospodské rvačce se také neztratí.</p>
    <h3 id="Orčí jámy">C.16.12 Orčí jámy</h3>
    <p>Kraj mezi Širokým valem a Velkým ohybem Královské řeky dostal
        název Orčí jámy. Trhliny jsou zde o něco menší, než je obvyklé a nejsou příliš
        hluboké, průměrně pět až sedm metrů. Uvnitř trhlin se ukrývají kulaté, jeden a
        půl metru v&nbsp;průměru široké tunely, kterými se orkové vydávají na své
        loupežné výpravy. Lidé nemají ponětí, kolik chodeb a jeskyní ukrývá půda pod
        Orčími jámami. Průzkum štol je náročný na čas i na psychiku průzkumníků, neboť
        orkové s&nbsp;oblibou strojí různé léčky a úskoky. Díky těmto komplikacím je
        znám pouhý zlomek z&nbsp;celého komplexu, který je napojený na Podzemní říši.
        Odhady učiněné podle počtu orků, kteří zaútočili za necelých sedmdesát let
        trvající historii zdejšího kraje nesčetněkrát, říkají, že pod Orčími jámami musí
        být propletenec chodeb o délce tisíců kilometrů.</p>
    <p class="významné">V době založení města Sintaru vystavěl král Rioden&nbsp;I.
        uprostřed Orčích jam pevnost přezdívanou Skřetí hrouda (neboť vznikla na
        základech bývalé skřetí pevnosti), která se stala základnou pro elitní vesen
        královské jízdy. Skřetí hrouda se během své existence ocitla třikrát
        v&nbsp;obležení a teprve poslední z&nbsp;nich ji dokázalo zlomit. V&nbsp;té době
        tam mělo být uloženo několik mocných arvedanských artefaktů a také legendární
        Sekera Saramirova. Když už byla porážka hradní posádky nevyhnutelná, vojáci
        celou tvrz podpálili a sami uhořeli uvnitř jejích zdí. Dodnes se tomu místu lidé
        vyhýbají, protože v&nbsp;ruinách Skřetí hroudy žijí ohniví muži (synové ohně) a
        brání její tajemství.</p>
    <p>Hlavním úkolem královské jízdy měl být bojový průzkum oblastí
        dále na jih, kde skřeti začínali klást větší odpor než v&nbsp;Dálavách. Ukázalo
        se ovšem, že další postup a osídlování nebude již tak snadný a bude potřeba
        větší vojenské akce, než jen občasných vyjížděk kavalerie. Hlavní povinností
        královské jízdy se tedy stalo vyčištění Orčích jam od původců tohoto jména
        (orků, ne jam). Pod vedením maršála Hromareho se tohoto úkolu zhostila
        s&nbsp;úspěchem a zakrátko se s&nbsp;orky vypořádala. Maršál Hromare nezahynul
        se svými muži v&nbsp;Skřetí hroudě. V&nbsp;noci před pádem hradu odjel středem
        orčího a skřetího tábora zahalen mocným kouzlem a unikl z&nbsp;obležení. Říká
        se, že nějaký mocný čaroděj jej unesl do své věže, aby z&nbsp;něj udělal vůdce
        svých hord.</p>
    <p>Po zdařilé operaci královské kavalerie si lidé mysleli, že
        v&nbsp;tomto kraji je s&nbsp;orky nadobro konec. A skutečně, dvacet let po nich
        nebylo ani památky. Projížďka po této části Trhlinové pláně byla tehdy bezpečnou
        záležitostí. Dalších patnáct let se mnoho nezměnilo. Občas se nějací orkové
        objevili, ale šlo jen o nepočetné tlupy, které po nocích kradli v&nbsp;osamělých
        usedlostech. Ale s přibývajícími roky se přepady orků stávaly stále odvážnější a
        jejich skupiny početnější. Obyvatelé jam začali využívat terénu a dokázali se
        rychle schovat v&nbsp;trhlinách po každé úspěšné akci. A nakonec, asi před
        deseti lety, orčí přepady náhle ustaly. Lidé jásali a oslavovali odchod orků,
        ale mnozí nebyli tak optimističtí. Nezdálo se jim, že by orkové náhle opustili
        svou zemi. Navrhovali, aby byly Orčí jámy důkladně prozkoumány, a to jak na
        povrchu, tak i pod ním. Těmto hlasům však nebyla věnována velká pozornost.
        V&nbsp;kraji zavládl mír.</p>
    <p>Před dvěma lety, jedno dusné deštnové odpoledne, vzplála
        jedna ze zdejších&nbsp;usedlostí jasným plamenem jako otep slámy. Černý kouř,
        který poté stoupal, byl vidět na míle daleko. Orkové se vrátili. A vrátili se
        silnější a lépe organizovaní. V&nbsp;jejich čele stanuli vycvičení skřetí
        vojáci, kněží a mágové, kteří dostali od svého velitele, Khara Démona, úkol
        demoralizovat a oslabit zdejší kraj. Útoky orků teď byly promyšlené. Často
        ochromili celou oblast, když přepadli a zničili sklady potravin nebo zapálili
        ještě nesklizenou úrodu. Lidé už nebyli v&nbsp;bezpečí, ani pokud chodili
        ozbrojení a ve skupinách. Orkové byli všude. Za dvě léta, která uplynula od
        vpádu orků, se situace příliš nezměnila. Statky jsou teď více pevnostmi než
        zemědělskými usedlostmi. Hodně dvorců na východním břehu Královské řeky je
        opuštěných. Orčí jámy se i za dne hemží malými postavami orků a lidé jen se
        zatajeným dechem čekají, kdy a kde znovu zaútočí. A královská jízda je příliš
        oslabena odtržením Svobodných měst a rozdělením Východní dálavy na to, aby se
        zmohla na rozsáhlejší akci, která jediná může zdejší problém vyřešit.</p>
    <p>Situace však není pro lidi tak hrozná, jak se zatím zdá. V
        povaze orků nemá ničení a drancování místo, zajímají se především o nové věci,
        které ještě neznají. Proto se mezi nimi objevují hlasy, které volají po
        odstranění jejich skřetích vůdců a případném uzavření míru s&nbsp;lidmi.
        V&nbsp;některých skupinách už došlo k&nbsp;odtržení většiny orků od skřetího
        vůdce, některé horké mladé hlavy ovšem stále touží po bitvách a válečnické
        slávě.</p>
    <p>Ve zdejším kraji je známý jeden z&nbsp;mála krollů, žijících
        na Taře, bojovník Rrung. Jeho cesta do těchto míst byla spletitá. Vše začalo
        tím, že ho zajali při jedné trestné výpravě storabského krále a jako otroka
        prodali obchodníkům Zlatého kruhu, kteří ho využili jako společníka průzkumníků
        nových kupeckých stezek. Rrung se nebouřil, protože přitom mohl provozovat svou
        oblíbenou činnost – zabíjení. Když se ale doba trochu zklidnila, nová profese
        tělesného strážce se Rrungovi nezalíbila. Při jednom incidentu povraždil na
        obchodní schůzce vlastní kupce i zástupce druhé strany (když ho nechtěli nechat
        pomstít údajnou urážku) a na nějaký čas zmizel, aby se záhy objevil
        v&nbsp;kruzích dobrodruhů a hrdinů. Zlatý kruh zvážil zajisté vysoké výdaje na
        potrestání s nicotným prospěchem a nechal věc být. Rrung používá jako zbraň
        padesátikilový obouruční kyj a chrání se jen potrhanou koženou zbrojí. Protože
        ho nebaví ani tak boj jako zabíjení (a to se lépe provozuje na prchajícím
        protivníkovi), s&nbsp;oblibou se soupeře pokouší zastrašit hromovým řevem,
        doprovázeným úderem kyje do nejbližšího vhodného předmětu, jako je strom, skála
        nebo dům.</p>
    <h3 id="Malá Dolina">C.16.13 Malá Dolina</h3>
    <p>V údolí sevřeném dvěma kopci Širokého valu, leží padesát
        kilometrů jihovýchodně od Sintaru městečko zvané Malá Dolina. Lidé uvnitř osady
        i venku při sobě stále nosí zbraně a na pastviny a pole vycházejí ve velkých
        skupinách. Přestože Malá Dolina je poměrně daleko od míst, kde se orkové
        nejčastěji objevují, v&nbsp;posledních letech není ani v&nbsp;tomto kraji příliš
        bezpečno.</p>
    <p>Historie Malé Doliny se začala psát před padesáti třemi lety,
        kdy do Sintaru od východu dorazila skupina otrhaných a špinavých dobrodruhů.
        Během půl dne se jejich vzhled výrazně změnil, nakoupili si šaty z&nbsp;drahých
        látek a lesklou zbroj, navštívili nově postavené lázně a všude utráceli
        nehorázné sumy peněz. Tím okamžitě vzbudili zájem tehdejšího vládce Sintaru,
        barona Rozmora, který je pozval k&nbsp;sobě. Dobrodruzi mu vypověděli svůj
        příběh o krušném putování, přestálých bojích a nakonec i o pokladu, který
        nalezli. V&nbsp;malém údolí vklíněném v&nbsp;Širokém valu našli v&nbsp;malém
        jezeře naplavené nepředstavitelné množství barvu měnících opálů. Na ten pohled,
        kdy jejich zrak padl na slunečními paprsky ozářené drahokamy, asi do konce
        života nezapomenou. A jelikož si sami už stačili odnést velké jmění a schovat
        jisté nezanedbatelné množství opálů do tajné skrýše, prozradili baronu místo
        nálezu. Blízko tohoto místa byla založena Malá Dolina.</p>
    <p>Městečko bylo budováno narychlo, takže s&nbsp;projektováním
        ulic a náměstí si nikdo velkou hlavu nedělal. Podle toho také Malá Dolina
        vypadá. Ulice se kroutí, všude vznikají hluchá, nezaplněná místa. Všechny domy
        jsou postavené ze dřeva, protože výstavba kamenných budov příliš dlouho trvá a
        nikde poblíž neleží žádný lom. Místní tržnice připomíná stánky v&nbsp;chudinské
        čtvrti velkých přístavů a starostův dům se od ostatních liší pouze tím, že má
        čerstvě vycpané spáry mezi jednotlivými kmeny tvořícími stěny domu. Zato
        palisáda okolo vesnice je bytelná a pevná, kůly se pečlivě přiostřují kdykoliv
        se otupí a ztrouchnivělé nebo shnilé části okamžitě nahradí nové.</p>
    <p>Okolo města obdělávají zdejší lidé několik polí, které stačí
        k&nbsp;jejich obživě, pokud ovšem úrodu neponičí orkové. Dál v&nbsp;Širokém valu
        se pase dobytek, tráva v&nbsp;údolích patří mezi nejšťavnatější vůbec.
        Nejvýznamnějším zdrojem obživy je však hledání opálů. Naleziště, o němž mluvili
        dobrodruzi, bylo brzy vyčerpáno, a tak se začalo s&nbsp;hledáním nových a také
        s&nbsp;povrchovou těžbou. Natěžená půda se promývá vodou a prosívá přes různě
        hrubá síta. Opály se posílají do Sintaru, který dělníky v&nbsp;povrchových
        dolech, hledače nových lokalit a dozorce platí. Hledání drahokamů nezávislými
        prospektory je přísně zakázáno a trestá se několikaletým žalářem. Veškerý zisk
        z&nbsp;nálezů v&nbsp;Malé Dolině tedy plyne do královské pokladnice, což se
        místním lidem dvakrát nelíbí.</p>
    <p class=tajné>Přítel dobrodruhů náhodou našel několik opálů u pramenů
        jednoho potoka na východní straně Širokého valu, byl obviněn z&nbsp;nezávislého
        prospektorství a uvězněn v&nbsp;žaláři Malé Doliny. Jeho svoboda je v&nbsp;rukou
        družiny, neboť tresty vynášené soudem v&nbsp;Sintaru posílají v&nbsp;takovýchto
        případech provinilce na dlouhá léta na nucené práce do dolů.</p>
    <p>Ve městečku vládne asi třicetiletá zkušená bojovnice Duana,
        oddaná Almendoru a Východní dálavě. Zúčastnila se několika bojů s&nbsp;orky a
        skřety, a právě ona nařídila každému občanu Malé Doliny, včetně žen, nosit u
        sebe zbraň. Současně je velitelkou místní posádky, čítající dvacet vycvičených a
        boje znalých vojáků. V&nbsp;městečku umožnila výcvik všem sedmi stům obyvatelům
        Malé Doliny, aby měli možnost naučit se účinně bránit orčím výpadům. O
        hospodářské záležitosti pečuje syn sintarského viceguvernéra Aren Irean. Otec ho
        sem poslal na zkušenou, aby se naučil spravovat majetek. Aren se však raději
        věnuje pátrání po orcích a jejich skřetích velitelích, čímž chce zaimponovat
        Duaně, do které je vášnivě zamilovaný. Často vyjíždí sám do Orčích jam a jednou
        ho už musela Duana tahat z&nbsp;bryndy, když ho pronásledovala dvacetičlenná
        banda mladých orků.</p>
    <h3 id="Labyrint">C.16.14 Labyrint</h3>
    <p>Na místech, kde se Trhlinová pláň blíží nejzápadnějšímu
        výběžku Zlatého lesa, můžeme nalézt Labyrint. Tento přírodní výtvor není
        bludištěm v&nbsp;pravém slova smyslu. Cesta totiž není vymezena vysokými
        stěnami, nýbrž hlubokými trhlinami, tak typickými v&nbsp;těchto krajích. Zde
        v&nbsp;Labyrintu je jich velké množství na relativně malém prostoru, všelijak se
        kříží a proplétají a tvoří síť slepých uliček a spletitých a kroutících se cest.
        Na zvláště nepřístupných místech, kam snad ještě lidská ani skřetí noha
        nevstoupila, hnízdí vornáci (nebo jinak zvaní buniové), malí ptáci s&nbsp;matně
        modrým peřím. Každý ptáčník na Lendoru vám ochotně poví několik tuctů příběhů o
        těchto neobyčejných opeřencích, kteří mají schopnost zapamatovat si ústní vzkaz
        a proti smluvenému heslu jej odříkat příjemci. Díky neomylné paměti a
        nenápadnosti jsou skvělí a diskrétní nosiči zpráv, hojně využívaní ve vysokých
        kruzích. Cena jednoho exempláře se pohybuje okolo osmi set až tisíce zlatých
        albirejských orlů, což je hodnota malého stáda dobrých koní.</p>
    <p>Pokud někdo neopatrně vjede do Labyrintu, může tu bloudit
        celé hodiny i dny a nakonec zemřít žízní, proto je lepší se tomuto kraji
        obloukem vyhnout. Toto místo je ideální strategický bod, z&nbsp;něhož lze
        kontrolovat celou jižní část Trhlinové pláně. Skřeti si této skutečnosti byli
        dobře vědomi, a proto zde vystavěli několik menších pevnůstek při vstupu do
        Labyrintu a velký hrad uprostřed něj. Jediná přístupová cesta k&nbsp;hradu vede
        úzkými cestičkami, lemovanými z&nbsp;každé strany jednou trhlinou, takže na
        nejužším místě stezky vedoucí ke hradu projedou vedle sebe jen dva jezdci.
        Skřeti nespoléhali ovšem jen na nepřístupnost místa. Hradní zdi jsou pevné a
        přes dvanáct metrů vysoké. Jsou i v&nbsp;této době dobře udržované, a tak se
        zdá, že hrad lze dobýt jedině lstí.</p>
    <p class="významné">Hrad v&nbsp;Labyrintu postavili skřeti v&nbsp;době, kdy
        bojovali s&nbsp;Rubiským knížectvím. Posloužil jim jako výchozí bod ke konečnému
        útoku proti Arvedanům. Když pak přišlo Velké zemětřesení, skřeti se nechtěli
        tohoto hradu vzdát. Khar nařídil svým theurgům, aby zabránili jeho zničení za
        každou cenu, a tak došlo k&nbsp;jednomu z&nbsp;nejefektnějších kouzel tehdejší
        doby. Země dál od hradu byla rvána na kusy běsnícími živly, zatímco v&nbsp;těsné
        blízkosti hradu držely snad tisíce permoníků skálu a hradní zdi pevně při sobě.
        Podle skřetích legend po skončení Velkého zemětřesení padlo dvanáct ze čtrnácti
        theurgů k&nbsp;zemi a už nikdy nevstalo, tak silné bylo jejich vyčerpání. Od
        těch dob prý nelze stěny hradu rozbít ani silou, ani magií.</p>
    <p>Do hradu vedou pouze dvě cesty, jedna bludištěm trhlin přes
        úzké mosty a druhá z&nbsp;podzemních chodeb a jeskyní, ukrytých pod povrchem.
        V&nbsp;rozích hradeb už tak velmi vysokých se tyčí mohutné věže do výše dvaceti
        metrů, z&nbsp;nichž mohou lučištníci kryti malým ochozem ostřelovat nepřátelské
        pozice. Uprostřed hradu byla postavena ještě jedna velká a vysoká věž se čtyřmi
        patry. Každé vyšší patro má menší obvod venkovní stěny než patro pod ním. Ve
        spodním patře se skladují zásoby a zbraně, jsou zde místnosti pro přípravu
        pokrmů a jídelny. Vojáci mají noclehárny v&nbsp;druhém patře, třetí patro patří
        veliteli posádky a vyšším důstojníkům. V&nbsp;nejvyšším patře sídlí kouzelníci.
        Na vrcholku věže je pozorovatelna, v&nbsp;níž skřetí hlídka bedlivě pozoruje
        široké okolí. Hrad má stálou posádku sto padesáti skřetích válečníků, kteří jsou
        neustále udržováni v&nbsp;kondici cvičením. K&nbsp;hradní posádce patří také
        několik skřetích zvědů, šamanů a assassinů, většinou sloužících ve výzvědných
        družinách. Skřeti mají také výhodu podpory orků, jejichž podzemní jeskyně jsou
        všude kolem. Jeden vchod z&nbsp;orčích jeskyní vede přímo do skřetího hradu.
    </p>
    <p>Pokus Východní dálavy podmanit si toto území dobytím hradu
        ztroskotal. První výprava neuspěla při dobývání hradu právě díky posilám
        z&nbsp;řad orků. Další výpravu proti skřetům do Labyrintu se již nepodařilo
        vypravit, protože došlo k&nbsp;politickému převratu v&nbsp;Albireu. Sintar již
        není natolik silný, aby podnikal válečné výpravy, nyní má plné ruce práce
        s&nbsp;invazí do Velké roviny. Ze strany Orlích poutníků, nynějších vládců
        Albirea, zatím žádná iniciativa směřovaná k&nbsp;útokům na Labyrint nevzešla a
        patrně ani v&nbsp;nejbližší době nevzejde. Orlí poutníci totiž v&nbsp;současné
        době nasměrovali svou expanzi směrem k&nbsp;Tarosu, který byl před nedávnem
        objeven.</p>
    <h1>D. Organizace a spolky v Dálavách</h1>
    <div class=rámeček>
        <p class=přímá-řeč>„Nejlepší obranou je dobře znát své nepřátele a jejich slabiny.“
        </p>
        <p class=přímá-řeč>Černý hraničář</p>
    </div>
    <h2>D.1 Amirský tetragon</h2>
    <p>V Novém Amiru byla nedávno založena nová kupecká organizace
        s&nbsp;názvem Amirský tetragon, jejíž cílem bylo omezit vliv Zlatého kruhu
        v&nbsp;okolí Nového Amiru a následně i ve zbytku Dálav. Samostatní novoamirští
        obchodníci podnikli tento krok jako poslední možnou obranu před tím, než je
        kupci Zlatého kruhu úplně zničí. Po prvních úspěšných akcích, kdy se jim
        podařilo pomocí úplatků na správných místech vyštvat většinu kupců Zlatého kruhu
        z&nbsp;Nového Amiru i s&nbsp;jejich ochrankami, se rozhodli vůdcové Amirského
        tetragonu rozšířit své působení z&nbsp;útoků na Zlatý kruh na rozsáhlejší
        činnost v&nbsp;obchodní oblasti. Využili nově vzniklého prostoru, který zde po
        kupcích Zlatého kruhu zůstal, a zabrali víc jak polovinu novoamirského trhu.
        Odvetná akce Zlatého kruhu na sebe nedala dlouho čekat a začali umírat lidé.
        První obětí byl novoamirský kupec a jeden z&nbsp;vůdců Amirského tetragonu,
        jehož vražda měla ostatní zastrašit. Výsledek byl ale naprosto opačný. Amirský
        tetragon se spojil s&nbsp;místním podsvětím a pomocí jeho informační sítě brzy
        vypátral vrahy zabitého kupce a naložil s&nbsp;nimi stejným způsobem, jako oni
        s&nbsp;ním. Boj o moc v&nbsp;obchodní sféře v&nbsp;Novém Amiru vypukl naplno a
        vyžádá si téměř každý měsíc nějakou oběť. Poslední mrtvý byl nalezen před
        necelým aldenem na městském smetišti.</p>
    <p>Amirský tetragon sdružuje více jak dvě stě významnějších
        obchodníků a několik set jejich osobních strážců. K&nbsp;dispozici mají
        výzvědnou síť místního podsvětí, kterému za tyto služby dobře platí. Jejich
        postup proti Zlatému kruhu nahrává také guvernérovi Východní dálavy, jelikož
        sídlo Zlatého kruhu je v&nbsp;Albireu, svobodném městě, a proto si mohou
        novoamirští kupci být jisti, že přimhouří oko nad nezákonnými akcemi Amirského
        tetragonu.</p>
    <h2>D.2 Orlí poutníci</h2>
    <p>Orlí poutníci oficiálně tvoří rytířskou organizaci se sídlem
        v&nbsp;Albireu. Mnozí z&nbsp;nich stáli před pěti lety v&nbsp;čele vzpoury proti
        guvernérovi Východní dálavy. V&nbsp;čele celé organizace je Kruh Poutníků,
        společenství třiceti vybraných členů, kteří rozhodují v&nbsp;záležitostech
        týkajících se celé organizace. Pokud dojde k&nbsp;situaci, kdy musí rozhodnutí
        padnout rychle a není možné přednést problém Kruhu Poutníků, mají všichni
        zůčastnění Orlí poutníci rovné hlasovací právo a musí rozhodnout sami. Jejich
        znakem je přívěšek ve tvaru orla vyrobený ze stříbra a osazený čtyřmi kameny. Ne
        všichni členové jsou válečníci, natož rytíři, ale tato skutečnost zůstává
        většině lidí skryta. Počet Orlích poutníků dosahuje dvou set lidí a další tisíce
        obyvatel Dálav s&nbsp;nimi sympatizují a pomáhají jim. Každého Orlího poutníka
        lze poznat podle jeho přívěšku, avšak ten bývá nošen skrytě. Proto se členové
        organizace učí nazpaměť jména těch Orlích poutníků, které osobně neznají. Jejich
        vliv je patrný především v&nbsp;samotném Albireu, které spravují, a v&nbsp;jeho
        okolí. S&nbsp;rostoucí vzdáleností od centra působnosti jejich věhlas a vliv
        slábne.</p>
    <p>Velmi zajímavá je skrytá činnost Orlích poutníků.
        V&nbsp;jejich řadách působí mnozí, kteří se zajímají o umění starých Arvedanů.
        Proto jakákoliv zmínka o místě spojeném s&nbsp;Arvedany (a že jich je
        v&nbsp;Dálavách hodně) přiláká jejich pozornost. Pokud u nově objevené
        arvedanské ruiny stojí pouze dva lidé, můžete si být jisti, že nejméně jeden
        z&nbsp;nich je Orlí poutník. Z&nbsp;tohoto důvodu mají spojení na Zlatý kruh,
        kupeckou organizaci v&nbsp;Albireu, která vykupuje a shromažďuje magické
        předměty a artefakty Arvedanů. Získané poznatky o Arvedanech používají
        k&nbsp;oprášení svých vlastních vědomostí zejména v&nbsp;oblasti alchymie,
        techniky, magie a příbuzných oborech. Snaží se také o to, aby mocné arvedanské
        artefakty nepadly do rukou skřetům a jim nakloněným lidem. Jisté je, že cíle
        tohoto uskupení jsou čisté a lidem prospěšné, byť používané prostředky jsou
        často tvrdé a nekompromisní.</p>
    <p class="významné">Pojmenováni jsou podle Arterona, Orlího poutníka,
        bojovníka z&nbsp;Prokletého údolí. V&nbsp;dobách, kdy skřeti zaplavili území
        Devíti knížectví, byl považován za nejlepšího lidského válečníka. Při vpádu
        skřetů se skupina lidí ukryla v&nbsp;horském údolí, do nějž vedla jen velmi úzká
        průrva. Skřeti údolí nemohli dobýt zčásti kvůli jeho nepřístupnosti, zčásti
        kvůli odhodlání lidí bránících své životy, ale zejména díky Arteronově
        udatnosti. Proto lstí vylákali Arterona z&nbsp;údolí (s předstíraným úmyslem
        umožnit lidem bezpečně opustit údolí a nechat jim volnou cestu až
        k&nbsp;hranicím říše Athor). Zatímco Arteron vyjednával podařilo se skřetům
        dobýt vstup do údolí a zapečetit jej mocným kouzlem, seslaným přímo Zurkhenem,
        černým drakočlověkem. Tak zůstali lidé v&nbsp;údolí uvězněni po mnoho staletí a
        museli dřít jako otroci pod dohledem skřetího správce. Když Arteron prohlédl
        lest a chtěl se vrátit do údolí, bylo již pozdě. A tehdy, když spatřil, co se
        stalo, se v&nbsp;jeho srdci něco zlomilo. Obrátil se směrem na jih a už
        z&nbsp;tohoto směru nikdy neuhnul. Nezastavily jej ani tábory skřetů, které mu
        stály v&nbsp;cestě. Zničil mnoho skřetích ležení, přičemž si někdy hlídka ani
        nevšimla, že kolem ní Arteron právě prochází. Mohl totiž na sebe brát podobu
        vlka, medvěda či orla. Čím více se blížil k&nbsp;sídlu Khara Démona, tím méně
        potkával skřetů a nestvůr a brzy získal falešný pocit bezpečí v&nbsp;týlu
        nepřítele.</p>
    <p>V&nbsp;předvečer dne, kdy se měl naplnit jeho osud, nalezl
        Arteron velkou suchou jeskyni, v&nbsp;níž se utábořil. Celou noc měl podivné a
        zlé sny, v&nbsp;nichž ho pronásledoval temný oblak a neustále se přibližoval, ať
        před ním Arteron utíkal sebevíc. Nakonec ho obklopil a začal dusit štiplavým a
        hustým kouřem, který se líně převaloval všude kolem něj. Arteron už upadal do
        bezvědomí, když celý zpocený procitl ze sna do jasné noci. Pokoušel se ještě
        několikrát usnout, ale výsledek byl vždy stejný – temný oblak se vracel zpět. Až
        konečně přišlo jasné ráno, prosycené vůní květin a plné života. Arteron udělal
        pár kroků k&nbsp;východu jeskyně, když zaslechl nejstrašnější zvuk ve svém
        životě, chvění dračího chřípí. Skokem se vrhl za nejbližší kámen právě včas, aby
        se ukryl před smrtícím dechem draka, černým oblakem prosyceným věčným
        zatracením. Ještě chvilku počkal a pak s&nbsp;mečem v&nbsp;ruce vyskočil ze
        svého úkrytu, aby si prohlédl protivníka a zhodnotil situaci. Krev mu ztuhla
        v&nbsp;žilách, když jeho zrak spatřil neproniknutelně černé šupiny na kostnatém
        těle a když se mu v&nbsp;periferním vidění zaleskly kruté oči Ugrien, černé
        dračice. Tehdy už začínal tušit, že dnešní den bude jeho posledním, ale stále se
        nehodlal s&nbsp;touto myšlenkou smířit. Jako šílený se rozběhl přímo proti
        dračímu tělu, s&nbsp;mečem napřaženým před sebou a mohutným odrazem přeskočil
        pařát, který ho měl odhodit na skalní stěnu. Teď byl přímo pod dračím břichem, a
        tak se mohutně rozmáchl a vší silou sekl. Jeskyní otřáslo strašlivé zavytí, jak
        Ugrien ucítila palčivý chlad čepele ve svém těle. Otřásla se a v&nbsp;agónii
        bolesti mrštila ocasem po svém trýzniteli. Jeden z&nbsp;mnoha ostrých výstupků
        skutečně Arterona zasáhl a vyryl mu hluboký šrám do hrudi.</p>
    <p>Arteron cítil, jak umírá. Chtěl tomu zabránit, ale bylo již
        pozdě. Meč mu vypadl z&nbsp;rukou a jeho myslí divoce skákaly myšlenky jako voda
        po peřejích. Náhle se jedna z&nbsp;nich zastavila a vynořila se z&nbsp;chaosu,
        jasná a zřetelná jako žádná jiná v&nbsp;jeho předešlém životě. Když už mám
        umřít, tak pod modrou oblohou v&nbsp;modrých výšinách. Začal se tedy měnit
        v&nbsp;orla, zatímco si dračice držela tlapami svou ránu a tiše sténala, aby
        ulehčila své bolesti. Brzy z&nbsp;jeskyně váhavě odlétal těžce raněný orel a
        pomalu nabíral výšku. Za chvíli se k&nbsp;němu začali přidávat jeho bratři, aby
        doprovodili svého druha na jeho poslední cestě. Když začal Arteron umdlévat,
        podepřeli ho nejbližší orli svými křídli a on letěl dál, k&nbsp;svému domovu. Na
        útesu jedné ze skal Nekonečných hor, blízko svého rodného údolí a hnízdišť
        skalních orlů, spočinul tento velký hrdina a nalezl klid, který mu byl sebrán za
        jeho života. Od těch dob lidé z&nbsp;Prokletého údolí shlížejí v&nbsp;těžkých
        dobách k&nbsp;této hoře a s&nbsp;nadějí v&nbsp;srdci čekají, že Arteron sestoupí
        dolů a povede je proti jejich nepřátelům.</p>
    <h2>D.3 Šedí vlci</h2>
    <p>V oblasti Královské řeky mezi Albireem a Sintarem operuje
        skupina říčních pirátů, pašeráků a žoldnéřů, která obstarává přepravu zakázaného
        zboží přes Kor a to jak na sever do Albirea, tak na jih do Sintaru. Skupinu řídí
        z&nbsp;Koru jeden z&nbsp;vysoce postavených členů Celní gildy, mistr Horasim,
        jehož postavení značně ulehčuje pašerákům práci. Říční člun s&nbsp;převáženým
        zbožím zastaví v&nbsp;přístavu v&nbsp;horním Koru a několik úředníků v&nbsp;čele
        s&nbsp;Horasimem provede zběžnou a velmi povrchní kontrolu nákladu. Druhý den
        pokračuje říční člun v&nbsp;plavbě ke svému cíli i se zakázaným nákladem. Celá
        akce má ovšem jeden háček, horní Kor je plný zlodějů a rváčů, kteří se často
        berou i to, co jim nepatří. Už se dvakrát stalo, že náklad přes noc z&nbsp;člunu
        zmizel a muže hlídajícího loď našli jeho společníci o pár kilometrů dál po
        proudu Královské řeky, jak pluje na hladině s&nbsp;podříznutým hrdlem. Jistě by
        zloděje odradilo, kdyby zboží hlídali všichni muži z&nbsp;posádky lodi, ale to
        by mohlo přilákat nežádoucí pozornost městské hlídky nebo snaživého úředníka,
        který by se blíže zajímal o náklad lodi.</p>
    <p>Hlavním zadavatelem zakázek pro Šedé vlky je Zlatý kruh,
        který potřebuje přepravovat magické předměty a arvedanské artefakty k&nbsp;Bílým
        vodopádům. Za stěnou padajících vod se nachází menší systém jeskyní, kde
        artefakty pod dohledem skupiny skřetů a trolů vyčkají na přílet Zyla, červeného
        drakočlověka, který je osobně přepraví do svého hlavního sídla v&nbsp;Tisících
        jeskyní. Skrýš v&nbsp;Bílých vodopádech se používá také k&nbsp;přechodnému
        uskladnění jiného zboží, například omamných látek a drog dovezených z&nbsp;jižní
        části Zelanských vrchů, které pak čeká na vhodný okamžik, kdy jej Šedí vlci
        převezou přes Kor.</p>
    <h2>D.4 Vykradači hrobek („Supi“)</h2>
    <p>Tento výmluvný název patří sdružení zlodějů, lupičů,
        dobrodruhů nižších úrovní, ale i obyčejných měšťanů nebo vesničanů. Druhý název
        „Supi“, byl přisouzen této skupině jednak závistivci, marně se snažícími dostat
        do organizace, jednak vojáky a dobrodruhy, kteří po Vykradačích hrobek pátrají.
        Organizace je tajná a velmi široce rozvětvená. Jejím cílem je získat co největší
        množství cenných kovů a drahokamů, které se posléze rozdělí do jednotlivých
        center organizace, kde se kořist dává jednotlivým členům. Supi mají mnoho agentů
        ve skupinkách dobrodruhů, kteří oznámí místním členům nález pokladu, kdykoliv na
        něj narazí a jeho velikost je větší, než je družina schopna odnést pryč
        vlastními silami. Stát se členem Vykradačů hrobek není obtížné, ovšem za každého
        nováčka se musí zaručit jeden ze starších členů, čímž je částečně zaručena
        bezpečnost této organizace.</p>
    <p class="významné">Pověstný je příběh o zmizení pokladu trpaslíka Gwalla.
        Gwall byl vůdce loupežné bandy, která byla dlouhou dobu postrachem kraje a
        přepadla snad každého obchodníka z&nbsp;širokého okolí a některé i dvakrát,
        takže stačila nashromáždit skutečně veliký poklad. Každý lupič ale jednoho dne
        loupí naposledy a nejinak tomu bylo i v&nbsp;případě Gwalla. On i jeho banda
        byla pobita skupinkou dobrodruhů, najatých přímo Guvernérem. Hned další den po
        smrti Gwalla a jeho kumpánů celý poklad zmizel, přestože byl chráněn důmyslným
        systémem pastí, kterým stěží pronikli hrdinové, jež Gwalla přemohli. Snad stojí
        za zmínku, že zrovna v&nbsp;té době jakoby náhodou někteří z&nbsp;obyvatel
        blízké vísky velice zbohatli, nakoupili mnoho dobytka a nechali vyspravit své
        domy. Jestli v&nbsp;tom tenkrát měli prsty Vykradači hrobek, nebo za tím byl
        někdo jiný, to vědí snad jen ti, kteří k&nbsp;Vykradačům hrobek patří.</p>
    <h2>D.5 Zlatý kruh</h2>
    <p>Nejvlivnější a největší skupinou obchodníků působící
        v&nbsp;Dálavách je Zlatý kruh. Členy organizace tvoří několik větších
        obchodnických skupin a rodin sídlících z&nbsp;Albirea. Tito obchodníci mají&nbsp;kontakty nejen v&nbsp;Novém Amiru,
        Sintaru, Rilondu a dalších městech v&nbsp;Dálavách, ale obchodují také
        s&nbsp;trpaslíky z&nbsp;Kwesaru a vypravují karavany do Údolí drahokamů.
        Obchodují s&nbsp;potravinami, látkami, kořením a zbraněmi a při obchodování se
        chovají dosti agresívně. S&nbsp;obchodní karavanou obvykle putuje i skupina
        osobních strážců, což bývají převážně rvaček znalí a krutí hrdlořezové, kteří
        vyřizují pro své pány některé „účty“. Při uzavírání obchodu s&nbsp;nožem na krku
        se stává, že nebohý kupec prodá Zlatému kruhu své zboží pod cenou nebo nakoupí
        neužitečné a neprodejné cetky. Zatím pouze kupci v&nbsp;Novém Amiru se postavili
        na odpor Zlatému kruhu a sdružili se ve skupinu zvanou Amirský tetragon. Poměr
        sil v&nbsp;Novém Amiru je v&nbsp;současné době vyrovnaný a kolísá z&nbsp;jedné
        strany na druhou, pod vlivem nových obchodů, ale i přepadových akcí. Jeden ze
        členů Zlaté kruhu byl před měsícem zavražděn ve svém domě i se třemi osobními
        strážci a vrahy se dosud nepodařilo dopadnout.</p>
    <p>Kromě obyčejného zboží má Zlatý kruh také své zájmy
        v&nbsp;oblasti magických předmětů a artefaktů, které patřily Arvedanům. Tyto
        předměty však neprodávají veřejně, až na nějaké drobnosti typu „stříbrný meč +2
        proti démonům“ a „kroužkové brnění chránící proti dračímu dechu“, které si
        kupují většinou jen dobrodruzi po nálezu zlatého pokladu, neboť i tyto drobnosti
        patří svou cenou k&nbsp;velmi drahým špásům. Osud cennějších magických předmětů
        a artefaktů je zajímavější. Jelikož tyto předměty mají nevyčíslitelnou hodnotu,
        snaží si Zlatý kruh pomocí nich zavázat některé vlivné a vysoce postavené lidi.
        Proto část těchto artefaktů putuje na sever do Lendoru, část do rukou současných
        vládců Albirea, Orlích poutníků, a poslední díl pašuje skupina zvaná Šedí vlci
        přes Kor k&nbsp;Bílým vodopádům, kde je předává Zylovi, červenému drakočlověku,
        vládci velkého skřetího vojska v&nbsp;Tisíci jeskyních. U posledně jmenovaného
        zákazníka se chtějí kupci ze Zlatého kruhu pojistit pro případ, že se skřetím
        armádám povede dobýt zpět území Dálav a umožnit svým agentům působení
        na&nbsp;nepřáteli ovládaném území. Je jasné, že všichni jmenovaní si myslí, že
        právě oni jsou jedinými a exkluzivními partnery Zlatého kruhu. Pokud by se toto
        utajení narušilo, mohlo by to mít pro kupce nedozírné následky.</p>
    <h1>Důležité postavy Dálav</h1>
    <h2>E.1 Černá vdova</h2>
    <p class="přízviska">baronka Sabbiová</p>
    <p>První dáma dálavského podsvětí žila dlouhá léta uvnitř zdí
        Albirea a odtud řídila všechny své akce. Orlí poutníci ji před třemi lety
        donutili k&nbsp;útěku z&nbsp;města a baronka našla svůj nový domov v&nbsp;Tiché.
        Změna vzduchu jí zdá se svědčí, neboť posledních pár akcí se Pavučině
        stoprocentně vydařilo.</p>
    <p>Černá vdova je mladá pohledná žena, vysoké a štíhlé postavy.
        Ve svém postavení si může dovolit nákladný <span lang=EN-US style="mso-ansi-language: EN-US">make-up</span>,
        kterým zdůrazňuje již tak dost
        pohledný obličej. Není tajemstvím, že se baronka ráda zaplete s&nbsp;mladými
        farmáři, kupeckými synky nebo potulujícími se dobrodruhy. K&nbsp;její kráse
        přispívají také dlouhé vlasy medové barvy. Garderoba Černé vdovy je velmi
        rozmanitá a objemná a obsahuje také černé maskovací obleky, používané na „noční
        vycházky“. Navíc se Černá vdova zdobí rafinovanými šperky, které jsou často také
        nebezpečnými zbraněmi. Zvláštní pozornost si zaslouží zejména ametystový
        náhrdelník, který jeho nositeli umožňuje číst v&nbsp;myslích jiných lidí.</p>
    <p>Osobně se baronka Sabbiová žádných nebezpečných akcí Pavučiny
        neúčastní již více jak sedm let, místo toho vypracovává plány a za pomoci svého
        charisma a šarmu získává jinak nedostupné informace. Ve svých dívčích letech
        však sama byla členkou přepadových a lupičských skupin a zúčastnila se mimo jiné
        půlnoční konfiskace seznamu tajných agentů Východního království
        z&nbsp;albirejské hlavní strážnice.</p>
    <h2>E.2 Gildan> </h2>
    <p class="přízviska">Věštec</p>
    <p>Jedním z&nbsp;hlavních cílů tajné části Orlích poutníků je
        objev ztracených arvedanských artefaktů. K&nbsp;nejúspěšnějším lidem
        v&nbsp;jejich řadách, kteří hledají přímo v&nbsp;„terénu“ starobylé stavby a
        zříceni, patří člověk jménem Gildan. Každá letitá věc vysílá k&nbsp;mysli
        člověka tlumené signály, ozvěny časů, v&nbsp;nichž vznikla. Tyto signály dokáže
        zachytit pouze cvičená a zvlášť citlivá mysl, jako je ta Gildanova. Čtení těchto
        signálů je velmi problematické, čas od času se navzájem překrývají nebo ruší,
        proto nejsou spolehlivým vodítkem k&nbsp;arvedanským pokladům. Přesto však
        poskytují neocenitelnou výhodu při jejich hledání. Gildan putuje z&nbsp;místa na
        místo po celých Dálavách, ovšem po každém úspěšném nálezu se staví na pár dní
        v&nbsp;Albireu.</p>
    <p>Gildan je štíhlé postavy, vysoký asi sto osmdesát centimetrů.
        Jasně modré oči a ústa téměř vždy stažená v&nbsp;úšklebek dodávají jeho osobě
        nádech škodolibosti, přestože je ve skutečnosti vstřícný a ochotný pomoci.
        Světle hnědé kudrnaté vlasy sahající téměř až po ramena ostře kontrastují
        s&nbsp;Gildanovou tmavě rudou až hnědou pokožkou. Na sobě obvykle nosí bavlněnou
        tuniku šedé barvy a modré&nbsp; </span>kalhoty,
        na výpravách má s&nbsp;sebou navíc teplý vlněný plášť hnědé barvy, notně
        zašpiněný od prachu cest. Ke své obraně používá úzký tenký meč podobný rapíru a
        dlouhou dýku. S&nbsp;každým pocestným rád prohodí několik slov a ve většině osad
        Svobodných měst a Východní dálavy má nějaké známé či přátele. Za svými úkoly jde
        cílevědomě a tvrdohlavě, málokdy se vzdává předem vytyčeného cíle.</p>
    <p>K nejvýznamnějším činům Gildana patří nález koruny a meče
        města Albirea zakopané v&nbsp;katakombách pod jednou ze skřetích pevností.
        Koruna i meč jsou mocnými arvedanskými artefakty přinášející blahobyt a
        posilující moc oblasti, v&nbsp;níž spočívají. Částečně i skrze tyto předměty
        dosáhlo Albireo pod vedením Orlích poutníků svého věhlasu a síly. Nejusilovněji
        pátrá Gildan po předmětu známém pod jménem árium-tumap, jinak též zvaného slza
        boha slunce. Před mnoha lety sloužil arvedanským kněžím k&nbsp;přímému kontaktu
        s&nbsp;bohy a přístupu do Stínového a Vnějšího světa. Navíc v&nbsp;sobě skrývá
        síly schopné obrátit v&nbsp;prach celé legie armády.</p>
    <h2>E.3 Ilveth</h2>
    <p class=přízviska>Rangwath, Černý hraničář</p>
    <p class="přízviska">hrdina Faeronův</p>
    <p>Ilveth slouží v&nbsp;královském vojsku v&nbsp;Dálavách jako
        nižší důstojník sintarské stráže. Často vyráží spolu se svými muži na vojenské
        výpravy do okolí Sintaru, zejména na jihozápad do Velké roviny a na jihovýchod
        k&nbsp;Širokému valu. Občas bývá pověřen doručením důležité zprávy nebo je
        vyslán do nepřátelského území, aby získal informace o pohybu a plánech
        protivníků. Při plnění těchto úkolů jsou nedocenitelné jeho vynikající
        hraničářské dovednosti.</p>
    <p>Vzhledem a postavou připomíná Ilveth spíše barbara než
        člověka. Měří přes sto devadesát centimetrů a jeho svaly jsou sice nevýrazné,
        ale pevné. V&nbsp;tváři má vždy soustředěný výraz, jako by neustále pečlivě
        sledoval okolí a pátral po nebezpečí a možném ohrožení. Pohled jeho očí se
        zarývá do člověka s&nbsp;intenzitou, které dokáže čelit jen málokdo. Jeho vlasy
        jsou téměř černé a dlouhé. Nosí oblečení ušité z&nbsp;šedohnědé kůže, jež kdysi
        patřila baziliškovi, přes ramena má přehozen černý plášť. Kolem krku má uvázán
        tmavě zelený šátek jako odznak příslušnosti k&nbsp;sintarské armádě. V&nbsp;boji
        používá dlouhý meč zvaný Jiskřící čepel. Toto ostří je vyrobeno z&nbsp;lintiru a
        patří k&nbsp;mocnějším arvedanským artefaktům, s&nbsp;nímž Ilveth dokáže
        rozdávat rány tak rychle, že se zdá, jako by bojoval s&nbsp;několika zbraněmi
        najednou.</p>
    <p>Před Konečnou bitvou pomáhal Rangwath králi Almendoru a jako
        spěšný posel pomohl svým dílem k&nbsp;vítězství nad skřety. Na začátku dobývání
        Tary byl jedním z&nbsp;prvních lidí, kteří vstoupili do nitra Džungle padlých
        stromů a vrátili se odtud živí. Objevil jako první trosky starého Albirea, sám
        donutil kapitulovat skřetí pevnost, zabil trojhlavce v&nbsp;Tabitském lese a
        zúčastnil se mnoha dnes již legendárních výprav. Nikdy neutrpěl žádné vážné
        zranění, až se o něm začala šířit pověst, že je nezranitelný. Každý hrdina však
        nakonec narazí na nebezpečí, které ho zničí. Pro Rangwatha byl tím osudným
        střetem boj s&nbsp;baziliškem. Aby zachránil svého přítele před kamenícím
        pohledem, skočil před něj a proklál příšeru svým mečem. Jeho zrak ovšem pohlédl
        do vyhasínajících očí baziliška a Rangwath cítil jak se pomalu proměňuje
        v&nbsp;sochu. Jen zásah Poutníka, jednoho ze Sedmnáctky, jej přivedl zpět
        k&nbsp;životu. To už však nebyl starý Rangwath, ale nový Ilveth, pomocník a
        posel Poutníka. Stará osobnost byla zatlačena do pozadí, Rangwath byl pro
        všechny lidi mrtev. Činy Ilvetha již nebyly tak nápadné a šokující podstoupeným
        nebezpečím. Přesto však posloužily lidem mnohem více, než tomu bylo u skutků
        Rangwatha. V&nbsp;současné době Ilveth opatrně připravuje pozice lidí
        v&nbsp;budoucí válce se skřety, jejíž začátek se nevyhnutelně blíží.</p>
    <h2>E.4 Iskalon</h2>
    <p class=přízviska>Visítár, Harold z&nbsp;Coreanu</p>
    <p>Iskalon je jedna z&nbsp;vůdčích osobností klášterů Subotam.
        Jeho titul visítár znamená vědoucí a v&nbsp;současné době je jeho nositelem
        pouze sedm mnichů. A právě Iskalon je z&nbsp;těchto sedmi nejmocnější a
        nejschopnější. Ještě před pár desítkami let byl správcem hlavního
        z&nbsp;klášterů Subotam na Lendoru, v&nbsp;současné době stojí v&nbsp;čele
        jediného kláštera na Taře, který tam byl nedávno postaven trpaslíky na základech
        starého arvedanského chrámu. Ve skutečnosti jsou na Taře ještě další čtyři
        kláštery, ale ty obsadili služebníci Khara Démona a nikdo už nezná jejich
        polohu. Jedním z&nbsp;úkolů Iskalona je s&nbsp;pomocí ostatních mnichů tyto
        kláštery vypátrat a vyrvat z&nbsp;rukou zla a temnoty. Všechny akce Subotamu na
        Taře má nyní na starosti právě tato výjimečná osoba.</p>
    <p>Iskalon stále ještě vypadá jako člověk. Je vyšší postavy, má
        hnědé oči a delší světle hnědé vlasy. Oblečení má stejné jako ostatní mniši, to
        jest hrubou hnědou halenu a přiléhavé kalhoty. Na nohou nosí obyčejné hadrové
        opánky s&nbsp;dlouhými tkaničkami, kterými si omotává spodní část kalhot, aby
        neplandaly. Jako všichni mniši si obléká také hnědý plášť s&nbsp;kápí, která mu
        dokonale zakrývá tvář. Jediná odlišná součást jeho výbavy je nádherný stříbrný
        sart (zbraň podobná samurajskému meči) v&nbsp;černé pochvě popsané zlatými
        runami, dar od samotného boha Gora. Co ho ovšem dostatečně odlišuje od
        obyčejných lidí, jsou jeho schopnosti visítára. Při chůzi levituje kousek nad
        zemí a kdykoli se může vznést do libovolné výšky nebo se rozletět vpřed
        nečekanou rychlostí. Obklopuje ho aura, která posiluje všechny jeho
        spolubojovníky a částečně je i chrání před útokem. Samozřejmostí je pro něj
        procházení zdí, teleportace sebe i jiných osob a podobná kouzla. Má také
        výjimečné psychické schopnosti, ovládá telepatii i telekinezi. Pokud se rozhodne
        a vyrazí v&nbsp;čele nějaké družiny ven z&nbsp;kláštera, je prakticky
        neporazitelný.</p>
    <p>Jeho úkolem ovšem není osobně se účastnit všech akcí. Ani on
        nemůže být na všech místech současně a tak většinou zůstává v&nbsp;klášteře a
        odtud vysílá výpravy do mnoha oblastí Tary za různými úkoly. Jen jednou za čas
        opouští brány kláštera a to pak před ním a jeho mečem v&nbsp;hrůze prchají
        všechna stvoření zla.</p>
    <h2>E.5 Janoš</h2>
    <p class=přízviska>Janoš Brukka</p>
    <p>Muž hrdě nosící toto barbarské jméno je šlechtic ze
        Storabska, který byl pro své buřičské názory nepohodlný panovníkovi, a tak byl
        před třiceti lety i se svou rodinou vyhoštěn na Taru. S&nbsp;tímto stavem se
        však nehodlal smířit a začal hledat způsoby, jak napravit spáchané křivdy.
        V&nbsp;Severní dálavě mu nečinilo potíže vytvořit z&nbsp;podobně smýšlejících
        lidí skupinu, která tajně bojovala proti vládnoucím složkám. Zradou ve vlastních
        řadách byla jejich odbojná skupina odhalena, většina členů včetně Janošovy ženy
        skončila na popravišti. Janoši Brukkovi se podařilo prchnout v poslední chvíli
        na jih se svými dvěma syny, Dravošem a Hanušem. Ve Východní dálavě ho ovšem
        nepřijali s&nbsp;otevřenou náručí, a tak se musel dál skrývat. Své syny nechal
        vychovat u Hevrenů a sám se stal zkušeným dobrodruhem. Na svých cestách se
        potkal s&nbsp;Orlími poutníky a bez váhaní se k&nbsp;nim připojil a ztotožnil se
        s&nbsp;jejich cíli a úmysly. Uplynulo čtvrt století. V&nbsp;průběhu povstání
        převzal velení poté, co se lord Firun začal věnovat více politickým a
        organizačním záležitostem. Spolu se svými syny docílil mnoha úspěchů, byť Hanuš
        v&nbsp;jedné z&nbsp;menších potyček u řeky Rubis padl. Nyní více jak
        šedesátiletý Janoš zůstává generálem albirejské armády a těší se z&nbsp;klidného
        života pro své pravnuky.</p>
    <p>Janoš je přes svůj věk stále zdravý a plný života. Hlavu
        s&nbsp;delšími stříbrnými vlasy drží stále zpříma a v&nbsp;dobách míru jeho
        vousatý obličej jen zřídkakdy opouští úsměv. Je zkušený nejen ve válečnickém
        umění. V&nbsp;jednání s&nbsp;cizími lidmi je sice otevřený, ale ostražitý. Má
        jen několik přátel, hlavně mezi Orlími poutníky, a ti se na něj mohou spolehnout
        stejně jako jeho rodina. Nepřátel mnoho nemá (tedy ne živých) a to ne ani tak
        kvůli své povaze, jako spíš díky své schopnosti dokonale ovládat dlouhý meč.
        Snad jediným člověkem, kterého nebere jen jako soupeře na bitevním poli života,
        ale opravdu ho nenávidí, je storabský místodržitel, kterému dodnes nezapomněl
        smrt své manželky.</p>
    <h2>E.6 Mortus
        </h2>
    <p class=přízviska>Černý rytíř</p>
    <p class=přízviska>drak Gorův</p>
    <p>Tento muž, známý spíše pod svým přízviskem než pod skutečným
        jménem, patří sice mezi nejznámější postavy na Asterionu, ale rozhodně ne mezi
        postavy oblíbené. Jeho smůla je v&nbsp;tom, že v&nbsp;prostých lidech vyvolávají
        lovci lidí odpor a tak nedělají rozdíl mezi jejich profesí a řemeslem nájemných
        vrahů. Na tento omyl ovšem doplatilo mnoho boháčů, kteří se potřebovali zbavit
        nepohodlných osob a díky němu nakonec sami skončili ve vězení. Černý rytíř je
        legendou mezi lovci lidí a na svém kontě má již bezpočet vrahů, hrdlořezů a
        jiných těžkých zločinců. Jeho práce ho přivedla do mnoha koutů na Taře i
        v&nbsp;Lendoru, v&nbsp;současné době se však zdržuje především v&nbsp;oblasti
        Dálav, neboť zde se mu nové zakázky jen hrnou.</p>
    <p>Mortusovo tělo dostalo po svých rodičích do vínku jen ty
        lepší z&nbsp;vlastností obou ras, a tak je nejen velmi mrštný a obratný, ale
        také pevného těla a vládne slušnou dávkou síly. Je poměrně vysoký, urostlý, má
        černé oči a černé vlasy, které mu sahají po ramena. V jeho tváři jsou patrné
        elfí rysy a má také zašpičatělé uši. Přízvisko Černý rytíř se vztahuje
        k&nbsp;jeho oblečení, které je vždy pouze v&nbsp;černé barvě a k&nbsp;němuž
        patří také černá rytířská přilba. Tato helmice mu zbystřuje smysly, takže daleko
        přesahují vnímání obyčejných lidí. Nenosí žádné brnění, pouze koženou kazajku a
        černý plášť, v&nbsp;boji spoléhá na svoji obratnost. Protože Mortus patří mezi
        nejlepší šermíře na obou kontinentech a protože si je toho dobře vědom, rád se
        se svým uměním předvádí. Velmi lehce se nechá vyprovokovat k&nbsp;souboji ať už
        pěstnímu nebo s&nbsp;mečem a svým chováním často provokuje okolí. Poražené
        soupeře ovšem většinou nechá naživu, pouze zabijáky a zločince nejtěžšího ražení
        zabíjí bez milosti. Je velmi hovorný, ale také chytrý, proto mluví většinou o
        věcech nepodstatných a důležité poznatky si nechává pro sebe. Také jeho zbraň,
        sart děděný v&nbsp;jeho rodu po dlouhá léta, patří k&nbsp;neobyčejným předmětům,
        jelikož v&nbsp;sobě nese kousky duší všech bojovníků, kteří jej třímali
        v&nbsp;ruce. Síla Mortusova sartu je vpravdě úctyhodná a jedná se bezesporu o
        jeden z&nbsp;nejvzácnějších exemplářů zbraně tohoto druhu. Černý rytíř nikdy
        nerozvíjel své magické schopnosti a tak nepoužívá žádná kouzla (ani
        hraničářská). Zato však vyniká velkou silou vůle, která posílila jeho
        mimosmyslové schopnosti, hlavně telepatii. Na magii je velmi citlivý, dokáže ji
        vycítit ve vzduchu a po chvilce soustředění ji dokáže nějakým způsobem vidět.
        Bránit se jí může ovšem jen pomocí svého meče a silné mysli. Velmi dobře se
        orientuje v&nbsp;lese, vyzná se v&nbsp;něm skoro jako elf. Také obstojně střílí
        z&nbsp;luku, který má zavěšen v&nbsp;pouzdře u sedla, a to i za jízdy. Jeho kůň
        je pochopitelně vraník, nádherný trhlinový mustang, jehož rychlost nejednou
        pomohla Černému z nebezpečí.</p>
    <p>Málokdo o Mortusovi ví, že je skutečně rytířem
        z&nbsp;vedlejší větve starobylého rodu Sinwar, o které se zmiňují pouze
        nejstarší královské kroniky. A nikdo ze smrtelných lidí netuší, že jeho matka
        byla vznešená elfka z&nbsp;Dračích Skal. Díky tomu vypadá stále poměrně mladě,
        přestože uběhlo již více jak 90 zim od doby, kdy poprvé spatřil světlo světa.
        Přestože tráví většinu času svou prací, rád se ve volných chvílích vydává na
        neprozkoumaná a nebezpečná místa, odkud si občas přinese nějaké vzácné předměty
        a spoustu historek k&nbsp;vyprávění.</p>
    <h2>E.7 Tork</h2>
    <p class=přízviska>Tork Tilkilarin</p>
    <p class=přízviska>hrdina Gorův</p>
    <p>V&nbsp;současné době se Tork Tirkilarin usadil spolu se svými
        přáteli v&nbsp;Elfích kopcích a spravuje tam malé panství, které obdržel od
        nových vládců Albirea. Za dobrodružstvím již vyráží jen ve velmi naléhavých
        případech, když ho o to požádá lord Firun.</p>
    <p>Tork Tilkilarin je synovcem elfí královny Rungil. Svým
        vysokým a na elfa nezvykle pevně stavěným tělem připomíná hevrena, ovšem jeho
        tvář má typické rysy sličného lidu. Na pravé paži a hrudi se mu vyjímá hrozivě
        vypadající jizva, památka na boj se zeleným drakem Hygeossapem, když osvobozoval
        z&nbsp;jeho spárů lesní chrám bohyně Mauril. Za tento statečný čin dostal darem
        mimořádnou obratnost, která jej pak ušetřila mnoha zranění v&nbsp;dalších
        dobrodružstvích. Tork obvykle nosí oděv lesních elfů, lehkou zelenohnědou
        tuniku, přiléhavé kožené leginy, lehké boty z&nbsp;jemné kůže opatřené podrážkou
        tlumící zvuky kroků a tenký šedozelený plášť. K&nbsp;potírání zla má Tork
        k&nbsp;dispozici elfí trn vyrobený trpaslíky v&nbsp;dnes již zaniklém městě
        Grumaru, jež zabíjí skřety pouhým dotykem ostří a zlé draky dokáže jedinou ranou
        omráčit. Druhou Torkovou zbraní je skládaný luk ramawi, s&nbsp;nímž je možno
        trefit cíl velikosti zlaťáku na sto padesát kroků.</p>
    <p>
        Tork Tilkilarin je z&nbsp;královského rodu temných elfů
        usazených v&nbsp;Červeném lese. Krátce po opětovném příchodu lidí na Taru odešel
        z&nbsp;Platanového Háje, aby se stal jedním z&nbsp;nejslavnějších hrdinů Dálav.
        Svými činy, které urychlily postup lidských dobyvatelů do nitra kontinentu, se
        zasloužil o výrazné snížení despektu lidí k&nbsp;temným elfům, který trval již
        od téměř zapomenuté Bitvy pěti mečů.</p>
    <p>Torkovi po boku stojí věrná družina dobrodruhů, kteří se
        k&nbsp;němu připojili v&nbsp;průběhu jeho putování. K&nbsp;nejvýznamnějším
        členům jeho družiny patří Manthea, dcera elfího knížete ze severu, s&nbsp;níž
        nakonec uzavřel Tork svátost Splynutí duší a mnoho zasvěcených to považuje za
        první krok k&nbsp;opětovnému sblížení elfů ze severu s&nbsp;jejich temnými
        příbuznými. Dalšími družiníky jsou Pidlužmák, Finering, člen řádu Rytířů devíti
        hvězd, který zachránil Torka před baziliškem, lord Firun, současný vládce
        Svobodných měst a Stigeril, temný elf z&nbsp;nehostinné pouště Mar’Nub.
        Dohromady je spojila snaha o zničení či alespoň oslabení Khara Démona, touha po
        poznávání nových krajů či hledání vzrušení a dobrodružství. Torkova družina je
        s&nbsp;různou intenzitou propojena s&nbsp;rozsáhlejšími skupinami převážně
        dobrého zaměření, které na Taře působí, jako jsou Orlí poutníci, Bratrstvo
        dlouhých kápí nebo Rytíři devíti hvězd.</p>
    <h1>F. Společenské a politické uspořádání Almendoru a Svobodných měst</h1>
    <h2>
        F.1 Hlava státu</h2>
    <p>Almendor je království, v&nbsp;jehož čele stojí král. Tím je
        v&nbsp;současné době Rioden, toho jména druhý. Jeho oficiální titul zní „Rioden
        II., král Almendoru, východního království“. Vládne prakticky absolutně nad
        celým Almendorem, který se skládá z&nbsp;královských držav a knížectví. Toto
        rozdělení je jen formální, stejně jako další rozdělení na hrabství a vévodství,
        protože všude má hlavní slovo panovník prostřednictvím jím dosazených úředníků.
        Dalo by se říci, že místo územních lén král přiděluje svým věrným, především pak
        šlechticům, úřady jako zdroj obživy. To vede k&nbsp;tomu, že pomocí dostatečně
        velkého úřadu je možné ve státní správě dosáhnout prakticky čehokoliv. Král
        vydává zákony, vymiňuje si poslední slovo v&nbsp;jakémkoliv soudním sporu a má
        právo zasáhnout do všech úředních rozhodnutí, která jsou na území východního
        království vydána. Stává se to sice jen výjimečně, ale přiznejme, že se takto
        současný král snaží trochu zmírnit nespravedlnosti, ke kterým dochází.</p>
    <p>Svobodným městům vládne kolektivní orgán, Kruh Poutníků.
        Skládá se ze 30 vybraných členů organizace Orlí poutníci, kteří mají při
        rozhodování v&nbsp;Kruhu rovná práva. Pro přijetí rozhodnutí není nutné, aby
        byli přítomní všichni oprávnění. Kruh ale přijímá jen málo zákonů, většinu
        rozhodování nechává na volených starostech v&nbsp;jednotlivých městech či
        vesnicích, jak si povíme dále. Hlavní slovo v&nbsp;Kruhu má Lord Firun a většina
        jeho návrhů je jednomyslně přijata, byť vám každý Orlí Poutník bude tvrdit, že
        Kruh rozhoduje naprosto demokraticky.</p>
    <h2>F.2 Rozvrstvení společnosti</h2>
    <h3>F.2.1 Sedláci a měšťané</h3>
    <p>Společnost v&nbsp;Almendoru se dělí na několik vrstev.
        V&nbsp;nejnižší jsou především sedláci a rolníci, kteří hospodaří na půdě,
        kterou jim pronajal majitel. Žijí buďto na statcích obklopených polnostmi či
        sady nebo ve vesnicích. Typické osídlení záleží na oblasti na Lendoru, ze které
        obyvatelé pocházejí. Tam, kde dlouho hrozilo nějaké nebezpečí, zvykli si
        shromažďovat se ve vsích, které přece jen umožňují lepší obranu. Své zvyky si
        rolníci přenesli i na Taru. Např. lidé z&nbsp;Rangaroke i na novém kontinentu
        žijí raději v&nbsp;opevněných statcích než v&nbsp;dědinách. Rolníci nejsou
        k&nbsp;půdě pevně vázáni, nemusí na ní pracovat, ale platí tradice, že jeden díl
        pronajaté půdy obdělává vždy jedna rodina, která z&nbsp;něj neodejde a majitel,
        šlechtic, jí půdu bez mimořádného důvodu neodejme. Neexistuje ale zákon, který
        by cokoliv takového vynucoval, a tak se může kterýkoliv sedlák či jeho potomek
        sbalit a vydat hledat dobrodružství. O měšťanech platí totéž. Potomci sice
        většinou dědí majetek a řemeslo po otci, ale pokud se rozhodnou jinak, nic
        (kromě rozzlobeného rodiče) mu v&nbsp;tom nemůže bránit.</p>
    <h3>F.2.2 Starostové</h3>
    <p>Vše, co bylo doposud uvedeno, je pravda v&nbsp;případě
        Almendoru i Svobodných měst. Rozdíly panují v&nbsp;tom, jak se vybírají
        starostové obcí. V&nbsp;državách Východního království starostu určí úředník,
        správce oblasti, ve které se ves či město nachází. Správce oblasti jmenuje opět
        vyšší úředník, nebo přímo král. Správce při výběru starosty může brát ohled na
        veřejné mínění, ale to záleží jen na jeho libovůli. Mnohem častěji určí spíše
        svého přítele nebo nohsleda, u kterého má jistotu co nejvyššího zisku do vlastní
        kapsy. Navíc takto stanovení starostové mají jen málo pravomocí, především musí
        poslouchat svého nadřízeného, který je může kdykoliv odvolat. Orlí poutníci se
        tuto praxi rozhodli změnit. Starostu volí na shromáždění všichni obyvatelé vsi
        či města, Orlí poutníci dosadí z&nbsp;Albirea jen vojenského velitele, který má
        na starosti obranu a bezpečnost obce. Přesné pravomoci náležející starostům
        doposud nebyly určeny, tento systém vlády se teprve rozvíjí a tradice teprve
        vznikají. Někde se starostové opravdu starají, zařizují vše, co je potřeba,
        jinde se z&nbsp;různých důvodů do čela dostaly osobnosti slabé a nevýrazné, tam
        mají hlavní slovo pro změnu velitelé nebo někdo v&nbsp;pozadí. Starostové jsou
        teoreticky odpovědní Kruhu poutníků v&nbsp;Albireu, ale jejich odvolání jsou
        opravdu výjimečnou událostí.</p>
    <h3>F.2.3 Vojáci</h3>
    <p>Jak v&nbsp;Almendoru, tak ve Svobodných městech existuje
        další vrstva obyvatel, složená z&nbsp;několika menších skupin. Jedná se o
        vojáky, rytíře a představitelé církví. V&nbsp;Almendoru existuje jediná armáda,
        jejímž jediným nejvyšším velitelem je král. Obecně mu vojáci prokazují
        neobyčejnou loajalitu, bojují za něj a umírají s&nbsp;jeho jménem na rtech.
        Vojsko mu tak slouží, krom jiného, jako pojistka proti odbojným šlechticům,
        kteří mají povětšinou jen menší osobní stráže, složené z placených žoldnéřů.
        Vojáci i žoldnéři se rekrutují z&nbsp;obdobných skupin obyvatelstva jako
        dobrodruzi. Královští vojáci jsou sice také placení, ale žold pro ně není
        hlavním motivem služby v&nbsp;armádě. V&nbsp;případě nutnosti (naposledy tomu
        tak bylo před Konečnou bitvou) se vydají do boje i obyčejní lidé z&nbsp;měst a
        vesnic, buďto dobrovolně, nebo na královský rozkaz. Veliteli bývají šlechtici
        nebo rytíři, jen málokdy se podaří vyšvihnout do vyšší hodnosti běžnému
        vojákovi. Ve Svobodných městech přebrali obdobný model, velitelé se ale spíše
        než podle postavení vybírají podle schopností. Podle některých pozorovatelů to
        byl jeden z&nbsp;důvodů, proč albirejští porazili Riodenovu armádu.</p>
    <h3>F.2.4 Rytíři
        </h3>
    <p>Rytíři jsou členové řádu Eldebranských rytířů a valkýr, resp.
        řádu Rytířů devíti hvězd, který existuje ale jen na Taře. Stát se členem může
        teoreticky každý, nejčastěji to ale bývají členové vedlejších větví šlechtických
        rodů. Přijat může být kdokoliv, koho doporučí stávající člen řádu a kdo splní
        náročná kritéria, spočívající především v&nbsp;dodržování předepsané kázně a
        složení zkoušky. Řády jsou nezávislé na šlechtě i na panovnících, o svých
        vnitřních i vnějších záležitostech rozhodují samy a jejich členové pocházejí ze
        všech čtyř království. Podrobnosti o jejich organizaci, cílech či morálních
        kodexech se dozvíte v&nbsp;některém z&nbsp;dalších modulů.</p>
    <h3>F.2.5 Církve</h3>
    <p>Církve reprezentují kněží v&nbsp;chrámech a potulní mniši.
        Oficiálně je církví sedmnáct, tolik co bohů, ale různost jednotlivých odnoží
        vytváří dojem, že konfesí je ještě mnohem více. A to nepočítáme např.
        Sjednocenou církev nebo Kněží slunce, které postupují poněkud v&nbsp;rozporu se
        zažitými náboženskými představami mocných. Aktivními členy církví se
        v&nbsp;Almendoru a jeho současných i dřívějších državách stávají nejrůznější
        lidé, nepanují tu takové zásady jako v&nbsp;Západním království, kde druhorozený
        syn téměř automaticky vstupuje do služby bohu. Každý si tu volí podle své
        nátury. Církve jsou formálně nezávislé, ve skutečnosti na ně má, přinejmenším
        v&nbsp;Almendoru, velký vliv panovník a jeho byrokratický aparát. Kněží se tak
        často stávají jen hlásnou troubou názorů, podporujících královská rozhodnutí. O
        organizovaném uctívání asterionských božstev opět blíže pojedná další modul. Do
        obdobné vrstvy jako rytíři či kněží patří též např. mniši klášterů Subotam,
        druidové nebo členové kouzelnických spolků.</p>
    <h3>F.2.6 Šlechta</h3>
    <p>Formálně výše než všichni obyvatelé stojí doposud
        v&nbsp;Almendoru (nikoliv ve Svobodných městech) šlechta. Tato nadřazenost je
        ale spíše než výsadami dána prestiží a tradicemi. I téma nobility je rozsáhlejší
        a zabere celý modul, prozatím se ale zmíníme alespoň o některých aspektech.
        Výsady jsou prakticky pouze dvě: pouze šlechtic smí vlastnit půdu, takže mu ji
        nesmí nikdo bezdůvodně odebrat (zatímco on tak u nájemců učinit teoreticky může)
        a pouze šlechtic může žádat panovníka o přidělení renty, která je mu (opět podle
        zvyklostí, zákonný nárok na to nemá) většinou přidělena ve výši, jakou umožňuje
        současný stav státní pokladny. Další neformální výsadou je to, že do vyšších a
        někdy i nižších úřednických postů král vybírá většinou členy urozených rodů.
    </p>
    <p>Celá šlechta je založena na rodovém systému. Až na mimořádné
        výjimky se musíte „narodit ve správné kolíbce“, abyste se mohl zvát šlechticem.
        Těch správných rodin je jen pár: deset arvedanských (poněkud vznešenějších) a o
        něco větší počet rodů pohanských. Král má možnost udělit šlechtický titul i
        obyčejnému člověku, ale využívá ji jen opravdu mimořádně. V&nbsp;souvislosti
        s&nbsp;dobýváním Tary takto jmenoval pár hrdinů, ale jejich počet nepřekročil za
        150 let tři desítky a žádný z&nbsp;těchto titulů nepřecházel na jejich potomky.
        Stanovení, kdo ještě patří do šlechtického rodu nebo je-li už příliš vzdálený
        příbuzný, jaký smí používat titul, zdali markýz, vévoda či baron, resp. jak
        vypadá jeho znak, to jsou otázky už příliš komplikované pro tak krátký výklad.
        Pro zajímavost jen uvádíme, že se jejich řešení liší v&nbsp;domech arvedanských
        a pohanských. Důležité je uvést, že příslušnost k&nbsp;některému rodu a ke
        šlechtě vůbec je pociťována neobyčejně silně a vazby mezi členy rodin, byť
        vzdálenými, jsou důležitým činitelem pro politické dění na Taře i Lendoru.</p>
    <p>Další titul, kníže, souvisí spíše s&nbsp;územním uspořádáním.
        Je pozůstatkem z&nbsp;dřívějších dob, kdy se Lendor dělil na menší celky než
        dnes. Některé z&nbsp;nich si uchovali formální samostatnost až do dneška a
        čestná vláda nad nimi přísluší určitým osobám z konkrétních šlechtických rodů.
        Například knížetem Rangaroke je vždy nejstarší sourozenec almendorského krále.
        Ve Východní dálavě vzniklo jediné knížectví, Gver Graen, které vzhledem
        k&nbsp;politickému vývoji na novém kontinentu získalo větší svrchovanost než
        bývá zvykem a oficiálně není ani državou Východního království, ani součástí
        Svobodných měst.</p>
    <h3>F.2.7 Úředníci</h3>
    <p>Se státní správou souvisí i další, už spíše úřednická funkce,
        tj. post guvernéra Východní dálavy. Jmenuje ho přímo král. Vzhledem
        k&nbsp;nepříliš hustému osídlení až donedávna mezi guvernérem a nižšími
        úředníky, tj. jmenovanými starosty obcí, neexistovala další vrstva. Po vzniku
        Svobodných měst bylo nutno vytvořit novou funkci, viceguvernéra, který sídlí
        v&nbsp;Sintaru a má na starosti jižní část rozdělených almendorských držav.
        Guvernéři mají kolem sebe vybudovaný sbor pomocných úředníků, specializujících
        se vždy na určitou oblast, např. zemědělství, obranu, obchod, apod. Poněkud
        odděleně od těchto struktur působí potom tajné služby Východního království,
        které jsou řízeny přímo z&nbsp;Lendoru. V&nbsp;Albireu a přidružených územích
        obdobně homogenní byrokracie neexistuje, rozhoduje se spíše na nižší úrovni, jak
        již bylo řečeno výše.</p>
    <h3><A>F.2.8 Daně a poplatky</A>
    </h3>
    <p>Podrobně popsaný systém daní na Taře bude obsažen
        v&nbsp;modulu, který se bude zabývat komplexněji „národním hospodářstvím“, pokud
        o něj projevíte zájem. Zde uvedeme jen ty poplatky, které budou mít
        bezprostřední vliv na dobrodruhy, pokud se nebudou soustavněji zabývat obchodem,
        výrobou či jinou pravidelnou výdělečnou činností. Ve městech a některých
        vesnicích, bez ohledu na to, leží-li na území Svobodných měst nebo Východní
        dálavy, budou všichni obyvatelé platit daň z&nbsp;hlavy ve výši 5 stříbrných až
        5 zlatých ročně, jejíž výtěžek by měl jít kompletně na obranu města, tzn.
        udržování vojenské posádky a budování či opravy hradeb. Kdo je obyvatelem a kdo
        jen návštěvníkem určuje většinou výběrčí, většinou je možné se rozumně
        dohodnout.</p>
    <p>Pokud se postavy rozhodnout naráz prodat kořist či zboží
        v&nbsp;hodnotě zhruba 20 zlatých a víc, je možné, že na sebe přilákají pozornost
        příslušného úředníka, který od nich bude vyžadovat asi deset procent
        z&nbsp;částky, kterou obdrželi. To platí jen na území náležejícím
        k&nbsp;Almendoru, ve Svobodných městech je svobodný i obchod. Detaily ve výše
        uvedeném modulu.</p>
    <p>V&nbsp;případě mimořádných událostí mohou přijít i mimořádné
        daně. V&nbsp;tomto případě se bude jednat o konfiskaci určité sumy peněz či
        části majetku. Výše konfiskace bude záviset na zámožnosti poplatníka a vzhledem
        k&nbsp;nutnosti spěšného vyřízení se asi nebudou přesně měřit procenta či
        skutečné hodnoty věcí.</p>
    <p>Ještě krátce ke způsobu určování daní. Co se týče Východní
        dálavy, tam určitá, pevně stanovená část směřuje přímo do královské pokladnice,
        výši zbytku určují podřízení úředníci a ponechávají ji v&nbsp;místě, kde byla
        daň vybrána. Jestli ji použijí k&nbsp;vlastnímu obohacení či k rozvoji
        spravované oblasti, záleží víceméně jen na nich. Mimořádné daně normálně může
        vypisovat jen král, ale vzhledem ke komunikačním problémům získal tuto pravomoc
        i guvernér a viceguvernér Východní dálavy. Ve Svobodných městech nejsou vypsané
        jednotné daně, Kruh poutníků se sice snaží vypracovat jednotná pravidla, ale
        tento projekt se zatím jen rodí. Daně vybírají obce a také určují jejich výši,
        finanční tok mezi Albireem a zbytkem Svobodných měst pak funguje hlavně na
        základě dobrovolnosti a dohody Orlích poutníků s&nbsp;místními orgány. Podle
        výše příspěvku do společné pokladny pak Kruh poskytuje podle možností služby
        jako např. ochranu, stavbu cest, apod.</p>
    <p>Kromě toho můžou obce nebo i soukromníci vybírat poplatky za
        přechod mostů, vstup do města v&nbsp;nočních hodinách, apod. Tyto sumy budou
        uvedeny v&nbsp;ceníku, obdobně jako např. ceny za přepravu.</p>
    <h1>G. Rejstřík</h1>
    </div>
    <div style="mso-element: footnote-list">
        <BR clear=all>
        <HR align=left SIZE=1 width="33%">
        <div id=ftn1 name="ftn1"><a href="#ftn1">[1]</a>
            Sigred – tehdejší velitel městské posádky v Albireu.
        </div>
        <div id=ftn2 name="ftn2"><a href="#ftn2">[2]</a>
            Elfí čluny podobné kánoím.
        </div>
        <div id=ftn3 name="ftn3"><a href="#ftn3">[3]</a>
            Radslav z&nbsp;Devíti hvězd – v&nbsp;době povstání představený rytířského řádu.
        </div>
        <div id=ftn4 name="ftn4"><a href="#ftn4">[4]</a>
            S&nbsp;výjimkou Pevnosti Kalt.
        </div>
        <div id=ftn5 name="ftn5"><a href="#ftn5">[5]</a>
            Isker Nolias – představený Eldebranských rytířů.
        </div>
        <div id=ftn6 name="ftn6"><a href="#ftn6">[6]</a>
            Zdiboř – dobrodruh, zloděj, sympatizující s&nbsp;Orlími poutníky.</p>
        </div>
        <div id=ftn7 name="ftn7"><a href="#ftn7">[7]</a>
            Blaten – čaroděj, Firunův přítel, člen Kruhu Orlích poutníků.</p>
        </div>
    </div>
</body>

</html>